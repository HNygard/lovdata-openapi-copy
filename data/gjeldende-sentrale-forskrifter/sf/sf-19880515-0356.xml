<!DOCTYPE html><html lang="no"><head><title>Forskrift for bruk av motorkjøretøyer i utmark og på islagte vassdrag</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-1988-05-15-356</dd><dt class="dokid">DokumentID</dt><dd class="dokid">SF/forskrift/1988-05-15-356</dd><dt class="ministry">Departement</dt><dd class="ministry"><ul><li>Klima- og miljødepartementet</li></ul></dd><dt class="subunit">Etat</dt><dd class="subunit"><ul><li>Naturforvaltningsavdelingen</li></ul></dd><dt class="publishedIn">Publisert i</dt><dd class="publishedIn">I 1988 s 338</dd><dt class="dateInForce">I kraft fra</dt><dd class="dateInForce">1988-05-15</dd><dt class="lastChangeInForce">Ikrafttredelse av siste endring</dt><dd class="lastChangeInForce">2025-07-10</dd><dt class="lastChangedBy">Sist endret ved</dt><dd class="lastChangedBy"><a href="forskrift/2025-07-10-1511">forskrift/2025-07-10-1511</a></dd><dt class="appliesTo">Gjelder for</dt><dd class="appliesTo">Norge</dd><dt class="basedOn">Hjemmel</dt><dd class="basedOn"><ul><li><a href="lov/1977-06-10-82/§3">lov/1977-06-10-82/§3</a></li><li><a href="lov/1977-06-10-82/§4a">lov/1977-06-10-82/§4a</a></li></ul></dd><dt class="lastupdated">Rettet</dt><dd class="lastupdated">2021-04-21 (struktur og tegnsetting i lister tilpasset universell utforming).</dd><dt class="titleShort">Korttittel</dt><dd class="titleShort">Forskrift for bruk av motorkjøretøyer i utmark etc.</dd><dt class="title">Tittel</dt><dd class="title">Forskrift for bruk av motorkjøretøyer i utmark og på islagte vassdrag</dd><dt class="miscInformation">Annet om dokumentet</dt><dd class="miscInformation"><strong>Hjemmel:</strong> Fastsatt av Miljøverndepartementet 15. mai 1988 med hjemmel i <a href="lov/1977-06-10-82/§3">lov 10. juni 1977 nr. 82 om motorferdsel i utmark og vassdrag (motorferdselloven) § 3</a> og <a href="lov/1977-06-10-82/§4a">§ 4a</a>. <br /><strong>Endret</strong> ved forskrifter <a href="forskrift/1990-12-03-947">3 des 1990 nr. 947</a>, <a href="forskrift/1995-06-19-563">19 juni 1995 nr. 563</a>, <a href="forskrift/2003-04-30-516">30 april 2003 nr. 516</a>, <a href="forskrift/2009-06-26-863">26 juni 2009 nr. 863</a>, <a href="forskrift/2010-09-29-1303">29 sep 2010 nr. 1303</a>, <a href="forskrift/2013-03-15-284">15 mars 2013 nr. 284</a>, <a href="forskrift/2013-12-19-1757">19 des 2013 nr. 1757</a>, <a href="forskrift/2015-06-19-722">19 juni 2015 nr. 722</a>, <a href="forskrift/2015-07-14-898">14 juli 2015 nr. 898</a>, <a href="forskrift/2017-04-03-422">3 april 2017 nr. 422</a>, <a href="forskrift/2017-12-20-2301">20 des 2017 nr. 2301</a>, <a href="forskrift/2019-04-12-510">12 april 2019 nr. 510</a>, <a href="forskrift/2020-09-28-1893">28 sep 2020 nr. 1893</a> (i kraft 1 okt 2020), <a href="forskrift/2020-11-11-2341">11 nov 2020 nr. 2341</a>, <a href="forskrift/2021-03-30-1193">30 mars 2021 nr. 1193</a> (i kraft 16 april 2021), <a href="forskrift/2015-06-19-722">19 juni 2015 nr. 722</a> (i kraft 19 juni 2021), <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2022-02-03-162">3 feb 2022 nr. 162</a>, <a href="forskrift/2022-12-05-2094">5 des 2022 nr. 2094</a> (i kraft 1 jan 2023), <a href="forskrift/2025-07-10-1511">10 juli 2025 nr. 1511</a>. <br /> <strong>Rettet</strong> 16.11.2020 (§ 5 første ledd siste setning), 21.04.2021 (struktur og tegnsetting i lister tilpasset universell utforming).</dd><dt class="refid">RefID</dt><dd class="refid">forskrift/1988-05-15-356</dd><dt class="table-of-contents">Innhold</dt><dd class="table-of-contents"><ul class="tocTopUl"><li><a href="#dokument">Forskrift for bruk av motorkjøretøyer i utmark og på islagte vassdrag</a><ul class="tocSubUl"><li><a href="#paragraf-1">§ 1.</a></li><li><a href="#paragraf-2">§ 2.</a></li><li><a href="#paragraf-3">§ 2a.</a></li><li><a href="#paragraf-4">§ 3.</a></li><li><a href="#paragraf-5">§ 4.</a></li><li><a href="#paragraf-6">§ 4a.</a></li><li><a href="#paragraf-7">§ 4b.</a></li><li><a href="#paragraf-8">§ 5.</a></li><li><a href="#paragraf-9">§ 5a.</a></li><li><a href="#paragraf-10">§ 5b.</a></li><li><a href="#paragraf-11">§ 5c.</a></li><li><a href="#paragraf-12">§ 6.</a></li><li><a href="#paragraf-13">§ 7.</a></li><li><a href="#paragraf-14">§ 8.</a></li><li><a href="#paragraf-15">§ 9.</a></li><li><a href="#kapittel-1">Merknader</a><ul class="tocSubUl"><li><a href="#kapittel-1-kapittel-1">Merknader til forskriften § 4a</a></li><li><a href="#kapittel-1-kapittel-2">Merknader til forskriften § 5c</a></li></ul></li></ul></li></ul></dd></dl></header><main class="documentBody" data-lovdata-URL="SF/forskrift/1988-05-15-356" id="dokument"><h1>Forskrift for bruk av motorkjøretøyer i utmark og på islagte vassdrag</h1><article class="legalArticle" data-lovdata-URL="SF/forskrift/1988-05-15-356/§1" data-name="§1" id="paragraf-1"><h2 class="legalArticleHeader"><span class="legalArticleValue">§ 1</span>.</h2><article class="legalP" id="paragraf-1-ledd-1">I utmark og på islagte vassdrag (som definert i <a href="forskrift/1988-05-15-356/§2">lovens § 2</a>) kan motorkjøretøyer bare brukes når det skjer i samsvar med denne forskrift.</article><article class="legalP" id="paragraf-1-ledd-2">All motorferdsel i utmark og på islagte vassdrag skal foregå aktsomt og hensynsfullt for å unngå skade og ulempe for naturmiljøet og mennesker.</article></article><article class="legalArticle" data-lovdata-URL="SF/forskrift/1988-05-15-356/§2" data-name="§2" id="paragraf-2"><h2 class="legalArticleHeader"><span class="legalArticleValue">§ 2</span>.</h2><article class="legalP" id="paragraf-2-ledd-1">Motorkjøretøy kan på bar mark utenfor veg nyttes til:<ol class="defaultList" type="a"><li data-name="a." value="1"><article class="listArticle" id="paragraf-2-ledd-1-punkt-1"><article class="legalP" id="paragraf-2-ledd-1-punkt-1-ledd-1">formål som nevnt i <a href="lov/1977-06-10-82/§4/ledd/1">motorferdselslovens § 4 første ledd</a>,</article></article></li><li data-name="b." value="2"><article class="listArticle" id="paragraf-2-ledd-1-punkt-2"><article class="legalP" id="paragraf-2-ledd-1-punkt-2-ledd-1">transport av jaktutbytte ved jakt på elg, hjort og villsvin, og transport ved jakt på villrein innenfor Hardangervidda villreinområde slik dette er avgrenset av Miljødirektoratet. Kjøring i nasjonalparken kan bare skje i samsvar med vernereglene for området, og utenfor bare for nødvendig transport etter sleper som tidligere er fastsatt av Direktoratet for statens skoger på statsgrunn og av kommunen/grunneiere på privat grunn,</article></article></li><li data-name="c." value="3"><article class="listArticle" id="paragraf-2-ledd-1-punkt-3"><article class="legalP" id="paragraf-2-ledd-1-punkt-3-ledd-1">offentlig oppsyns- og tilsynsstjeneste,</article></article></li><li data-name="d." value="4"><article class="listArticle" id="paragraf-2-ledd-1-punkt-4"><article class="legalP" id="paragraf-2-ledd-1-punkt-4-ledd-1">nødvendig transport i samband med fiskekultiveringstiltak i offentlig regi,</article></article></li><li data-name="e." value="5"><article class="listArticle" id="paragraf-2-ledd-1-punkt-5"><article class="legalP" id="paragraf-2-ledd-1-punkt-5-ledd-1">nødvendig transport i forbindelse med anlegg og drift av veger og større anlegg.</article></article></li></ol></article><article class="legalP" id="paragraf-2-ledd-2">Kjøring skal om mulig følge eldre kjørespor.</article><article class="legalP" id="paragraf-2-ledd-3">Statsforvalteren kan – med unntak av formål nevnt i <a href="lov/1977-06-10-82/§4/ledd/1">motorferdsellovens § 4 første ledd</a> – begrense eller forby kjøring i spesielt sårbare områder. Statsforvalteren kan delegere denne myndigheten til kommunen.</article><article class="legalP" id="paragraf-2-ledd-4">Statsforvalteren kan etter søknad eller av eget tiltak treffe vedtak om kjøreformålet går inn under første ledd. Statsforvalterens vedtak kan påklages til Miljødirektoratet.</article><article class="changesToParent">Endret ved forskrifter <a href="forskrift/2013-03-15-284">15 mars 2013 nr. 284</a> (i kraft 1 juli 2013), <a href="forskrift/2021-03-30-1193">30 mars 2021 nr. 1193</a> (i kraft 16 april 2021), <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2022-12-05-2094">5 des 2022 nr. 2094</a> (i kraft 1 jan 2023).</article></article><article class="legalArticle" data-lovdata-URL="SF/forskrift/1988-05-15-356/§2a" data-name="§2a" id="paragraf-3"><h2 class="legalArticleHeader"><span class="legalArticleValue">§ 2a</span>.</h2><article class="legalP" id="paragraf-3-ledd-1">Elektriske sykler kan brukes i utmark. Med elektriske sykler menes sykler som er utstyrt med elektrisk hjelpemotor med maksimal nominell effekt på høyst 0,25 kW som reduseres gradvis ved økende hastighet og opphører ved 25 km/t eller tidligere hvis syklisten slutter å trå. Sykkelen kan ved motorkraft alene nå en maksimal hastighet på 6 km/t.</article><article class="legalP" id="paragraf-3-ledd-2">Kommunen kan i forskrift begrense eller forby bruk av elektriske sykler i hele eller deler av utmarka.</article><article class="changesToParent">Tilføyd ved forskrift <a href="forskrift/2017-04-03-422">3 april 2017 nr. 422</a>, endret ved forskrifter <a href="forskrift/2019-04-12-510">12 april 2019 nr. 510</a>, <a href="forskrift/2020-11-11-2341">11 nov 2020 nr. 2341</a>.</article></article><article class="legalArticle" data-lovdata-URL="SF/forskrift/1988-05-15-356/§3" data-name="§3" id="paragraf-4"><h2 class="legalArticleHeader"><span class="legalArticleValue">§ 3</span>.</h2><article class="legalP" id="paragraf-4-ledd-1">Motorkjøretøy kan på vinterføre nyttes til:<ol class="defaultList" type="a"><li data-name="a." value="1"><article class="listArticle" id="paragraf-4-ledd-1-punkt-1"><article class="legalP" id="paragraf-4-ledd-1-punkt-1-ledd-1">formål som nevnt i <a href="lov/1977-06-10-82/§4/ledd/1">motorferdsellovens § 4 første ledd</a>,</article></article></li><li data-name="b." value="2"><article class="listArticle" id="paragraf-4-ledd-1-punkt-2"><article class="legalP" id="paragraf-4-ledd-1-punkt-2-ledd-1">andre formål som nevnt i <a href="forskrift/1988-05-15-356/§2">§ 2</a> i denne forskrift,</article></article></li><li data-name="c." value="3"><article class="listArticle" id="paragraf-4-ledd-1-punkt-3"><article class="legalP" id="paragraf-4-ledd-1-punkt-3-ledd-1">transport som er nødvendig for drift av turistanlegg (overnattings- og serveringssteder, skiheiser m.v.) som ikke ligger til brøytet bilveg,</article></article></li><li data-name="d." value="4"><article class="listArticle" id="paragraf-4-ledd-1-punkt-4"><article class="legalP" id="paragraf-4-ledd-1-punkt-4-ledd-1">transport av materialer, utstyr og arbeidsfolk til bygging i samsvar med byggetillatelse,</article></article></li><li data-name="e." value="5"><article class="listArticle" id="paragraf-4-ledd-1-punkt-5"><article class="legalP" id="paragraf-4-ledd-1-punkt-5-ledd-1">opparbeiding og preparering av skiløyper og skibakker for allmennheten og for konkurranser, når det foretas av kommuner, hjelpekorps, idrettslag, turlag eller turistbedrifter,</article></article></li><li data-name="f." value="6"><article class="listArticle" id="paragraf-4-ledd-1-punkt-6"><article class="legalP" id="paragraf-4-ledd-1-punkt-6-ledd-1">nødvendig transport i forbindelse med vitenskapelige undersøkelser, herunder dyretellinger og liknende registreringer, etter oppdrag fra forskningsinstitusjon,</article></article></li><li data-name="g." value="7"><article class="listArticle" id="paragraf-4-ledd-1-punkt-7"><article class="legalP" id="paragraf-4-ledd-1-punkt-7-ledd-1">nødvendig transport av ved fra egen eiendom til fast bopel, samt etter utvisning fra skogforvaltningen i Finnmark.</article></article></li><li data-name="h." value="8"><article class="listArticle" id="paragraf-4-ledd-1-punkt-8"><article class="legalP" id="paragraf-4-ledd-1-punkt-8-ledd-1">praktisk kjøretrening på nærmere fastsatte områder ved obligatorisk opplæring for beltemotorsykkelførere. Områdene fastsettes av statsforvalteren etter forslag fra kommunene.</article></article></li><li data-name="i." value="9"><article class="listArticle" id="paragraf-4-ledd-1-punkt-9"><article class="legalP" id="paragraf-4-ledd-1-punkt-9-ledd-1">transport i forbindelse med kommunalt organiserte akuttiltak for å redusere påkjørselsrisiko for elg og annet hjortevilt ved vei eller jernbane.</article></article></li><li data-name="j." value="10"><article class="listArticle" id="paragraf-4-ledd-1-punkt-10"><article class="legalP" id="paragraf-4-ledd-1-punkt-10-ledd-1">nødvendig søk etter skadet storvilt utenom ordinær jakt når søket foregår i regi av kommunen.</article></article></li></ol></article><article class="legalP" id="paragraf-4-ledd-2">Kommunen kan gi bestemmelser om kjøring som nevnt i bokstavene b–g, herunder om områder, traseer, sesonglengde, tidspunkter for kjøring, utstyr m.v.</article><article class="legalP" id="paragraf-4-ledd-3">Bestemmelsene i <a href="forskrift/1988-05-15-356/§2/ledd/3">§ 2 tredje</a> og <a href="forskrift/1988-05-15-356/§2/ledd/4">fjerde ledd</a> gjelder tilsvarende.</article><article class="changesToParent">Endret ved forskrifter <a href="forskrift/1995-06-19-563">19 juni 1995 nr. 563</a>, <a href="forskrift/2003-04-30-516">30 april 2003 nr. 516</a> (i kraft 1 mai 2003), <a href="forskrift/2009-06-26-863">26 juni 2009 nr. 863</a> (i kraft 1 juli 2009), <a href="forskrift/2015-06-19-722">19 juni 2015 nr. 722</a>, <a href="forskrift/2021-03-30-1193">30 mars 2021 nr. 1193</a> (i kraft 16 april 2021), <a href="forskrift/2020-12-14-3367">14 des 2020 nr. 3367</a> (i kraft 10 sep 2021).</article></article><article class="legalArticle" data-lovdata-URL="SF/forskrift/1988-05-15-356/§4" data-name="§4" id="paragraf-5"><h2 class="legalArticleHeader"><span class="legalArticleValue">§ 4</span>.</h2><article class="legalP" id="paragraf-5-ledd-1">(Opphevet)</article><article class="changesToParent">Opphevet ved forskrift <a href="forskrift/2015-06-19-722">19 juni 2015 nr. 722</a> (i kraft 19 juni 2021).</article></article><article class="legalArticle" data-lovdata-URL="SF/forskrift/1988-05-15-356/§4a" data-name="§4a" id="paragraf-6"><h2 class="legalArticleHeader"><span class="legalArticleValue">§ 4a</span>.</h2><article class="legalP" id="paragraf-6-ledd-1">Snøscooter kan brukes på vinterføre i løyper fastsatt i medhold av bestemmelsen her, innenfor de rammer som følger av kommunens forskrift etter annet ledd.</article><article class="legalP" id="paragraf-6-ledd-2">Kommunen kan fastsette snøscooterløyper for kjøring med snøscooter på vinterføre. Løypene skal fastsettes i eget kart. Løypene skal vises i kartet til kommuneplanens arealdel. Kommunen skal i forskrift gi bestemmelser om bruken av løypene, herunder om kjørefart og kjøretider. Det kan i bestemmelsene fastsettes krav om brukerbetaling til dekning av kostnader for drift av løypene. I Finnmark og i Nord-Troms (kommunene Kvænangen, Kåfjord, Lyngen, Nordreisa, Skjervøy og Storfjord) kan kommunen i bestemmelsene tillate kjøring ut av løypa på islagt vann for å raste. Kommunen skal sørge for merking av og informasjon om løypene. Motorferdsel i snøscooterløypene er ikke tillatt etter 5. mai. I sentrale områder for kalving og flytting av rein skal løypene være stengt om våren etter 25. april. <a href="forskrift/1988-05-15-356/§8">§ 8</a> unntatt første ledd første punktum gjelder tilsvarende.</article><article class="legalP" id="paragraf-6-ledd-3"><a href="lov/1967-02-10/kapvii">Forvaltningsloven kapittel VII</a> gjelder for kommunens utarbeidelse og vedtakelse av løypekart og bestemmelser om snøscooterløyper med de særregler som følger av paragrafen her. Forslaget til snøscooterløyper med bestemmelser om bruk skal sendes på høring som beskrevet i <a href="lov/2008-06-27-71/§11-14">plan- og bygningsloven § 11-14</a>. Av kommunens vedtak skal det fremgå hvordan innkomne uttalelser til forslaget og konsekvensene av snøscooterløypene med bestemmelser har vært vurdert, og hvilken betydning disse er tillagt, samt kommunens vurdering etter femte ledd. Kommunens vedtak skal kunngjøres etter reglene i <a href="lov/2008-06-27-71/§12-12/ledd/4">plan- og bygningsloven § 12-12 fjerde</a> og <a href="lov/2008-06-27-71/§12-12/ledd/5">femte ledd</a>.</article><article class="legalP" id="paragraf-6-ledd-4">Løypene skal ikke legges i verneområder, foreslåtte verneområder eller nasjonale villreinområder. Løypene skal ikke være til vesentlig skade eller ulempe for reindriften eller kreve terrenginngrep.</article><article class="legalP" id="paragraf-6-ledd-5">Ved fastsetting av løypene skal kommunen ta særskilt hensyn til støy og andre ulemper for friluftslivet. Kommunen skal også ta hensyn til naturmangfold, bolig- og hytteområder, landskap, kulturminner og kulturmiljø og sikkerheten for de som kjører og andre.</article><article class="legalP" id="paragraf-6-ledd-6">Før kommunen sender forslaget til løyper på høring skal den utrede virkningen løypene vil ha for friluftsliv og naturmangfold i influensområdet, samt kartlegge og verdsette friluftslivsområdene der løypene planlegges og vurdere betydningen av disse områdene opp mot øvrige friluftslivsområder i kommunen.</article><article class="legalP" id="paragraf-6-ledd-7">Kommunen kan ikke treffe vedtak om snøscooterløype over en eiendom før grunneier har samtykket.</article><article class="legalP" id="paragraf-6-ledd-8">Kommunens vedtak om snøscooterløyper kan påklages til statsforvalteren. <a href="lov/1967-02-10/kapvi">Forvaltningsloven kapittel VI</a> gjelder, likevel slik at vedtaket bare kan påklages av grunneiere og rettighetshavere til eiendommer i løypenes influensområde, Sametinget og berørte reinbeitedistrikt, organisasjoner hvis interesser blir berørt av snøscooterløypene, nabokommuner og berørte statlige og regionale organer.</article><article class="legalP" id="paragraf-6-ledd-9">Kommunen skal rapportere inn data om vedtatte snøscooterløyper etter denne bestemmelsen, til Miljødirektoratets nasjonale database for snøscooterløyper. Miljødirektoratet kan fastsette bestemmelser om innrapporteringen.</article><article class="changesToParent">Tilføyd ved forskrift <a href="forskrift/2015-06-19-722">19 juni 2015 nr. 722</a>, endret ved forskrifter <a href="forskrift/2020-11-11-2341">11 nov 2020 nr. 2341</a>, <a href="forskrift/2021-03-30-1193">30 mars 2021 nr. 1193</a> (i kraft 16 april 2021), <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2022-02-03-162">3 feb 2022 nr. 162</a>.</article></article><article class="legalArticle" data-lovdata-URL="SF/forskrift/1988-05-15-356/§4b" data-name="§4b" id="paragraf-7"><h2 class="legalArticleHeader"><span class="legalArticleValue">§ 4b</span>.</h2><article class="legalP" id="paragraf-7-ledd-1">Direktoratet kan i inntil seks kommuner gi kommunen myndighet til i forskrift å fastsette løyper for persontransport med tyngre beltekjøretøy på vinterføre til utgangspunkter for alpin skikjøring (catskiing) som et forsøk på inntil seks år. Forsøket kan ikke forlenges. Løypene skal ta utgangspunkt i eksisterende alpinanlegg.</article><article class="legalP" id="paragraf-7-ledd-2">Kommunen skal fastsette løypene i eget kart og i forskrift gi bestemmelser om bruken av løypene. Løypene skal vises i kartet til kommuneplanens arealdel. <a href="forskrift/1988-05-15-356/§9">§ 9</a> unntatt første ledd første punktum gjelder tilsvarende.</article><article class="legalP" id="paragraf-7-ledd-3"><a href="forskrift/1988-05-15-356/§4a">§ 4a</a> tredje til åttende ledd gjelder tilsvarende for fastsetting av løyper for catskiing.</article><article class="changesToParent">Tilføyd ved forskrift <a href="forskrift/2017-12-20-2301">20 des 2017 nr. 2301</a>, endret ved forskrift <a href="forskrift/2021-03-30-1193">30 mars 2021 nr. 1193</a> (i kraft 16 april 2021).</article></article><article class="legalArticle" data-lovdata-URL="SF/forskrift/1988-05-15-356/§5" data-name="§5" id="paragraf-8"><h2 class="legalArticleHeader"><span class="legalArticleValue">§ 5</span>.</h2><article class="legalP" id="paragraf-8-ledd-1">Etter skriftlig søknad kan kommunen gi tillatelse til bruk av snøscooter for:<ol class="defaultList" type="a"><li data-name="a." value="1"><article class="listArticle" id="paragraf-8-ledd-1-punkt-1"><article class="legalP" id="paragraf-8-ledd-1-punkt-1-ledd-1">fastboende som i ervervsmessig øyemed vil påta seg <ul class="defaultList"><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-1"><article class="legalP" id="paragraf-8-ledd-1-punkt-1-ledd-1-punkt-1-ledd-1">transport mellom bilveg og hytte,</article></article></li><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-2"><article class="legalP" id="paragraf-8-ledd-1-punkt-1-ledd-1-punkt-2-ledd-1">tilsyn med privat hytte etter eierens oppdrag,</article></article></li><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-3"><article class="legalP" id="paragraf-8-ledd-1-punkt-1-ledd-1-punkt-3-ledd-1">transport for massemedia på reportasjeoppdrag,</article></article></li><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-4"><article class="legalP" id="paragraf-8-ledd-1-punkt-1-ledd-1-punkt-4-ledd-1">transport av funksjonshemmede,</article></article></li><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-5"><article class="legalP" id="paragraf-8-ledd-1-punkt-1-ledd-1-punkt-5-ledd-1">transport av ved,</article></article></li><li data-name="-" value="0"><article class="listArticle" id="paragraf-8-ledd-1-punkt-1-ledd-1-punkt-6"><article class="legalP" id="paragraf-8-ledd-1-punkt-1-ledd-1-punkt-6-ledd-1">transport etter dispensasjon i medhold av denne forskrifts <a href="forskrift/1988-05-15-356/§6">§ 6</a>,</article></article></li></ul></article></article></li><li data-name="b." value="2"><article class="listArticle" id="paragraf-8-ledd-1-punkt-2"><article class="legalP" id="paragraf-8-ledd-1-punkt-2-ledd-1">funksjonshemmede,</article></article></li><li data-name="c." value="3"><article class="listArticle" id="paragraf-8-ledd-1-punkt-3"><article class="legalP" id="paragraf-8-ledd-1-punkt-3-ledd-1">eier av hytte for transport av bagasje og utstyr mellom bilveg og hytte som ikke ligger tilknyttet brøytet bilveg,</article></article></li><li data-name="d." value="4"><article class="listArticle" id="paragraf-8-ledd-1-punkt-4"><article class="legalP" id="paragraf-8-ledd-1-punkt-4-ledd-1">kjøring i utmarksnæring for fastboende,</article></article></li><li data-name="e." value="5"><article class="listArticle" id="paragraf-8-ledd-1-punkt-5"><article class="legalP" id="paragraf-8-ledd-1-punkt-5-ledd-1">transport av ved utover det som følger av denne forskrifts <a href="forskrift/1988-05-15-356/§3/ledd/1/bokstav/g">§ 3 første ledd bokstav g</a>,</article></article></li><li data-name="f." value="6"><article class="listArticle" id="paragraf-8-ledd-1-punkt-6"><article class="legalP" id="paragraf-8-ledd-1-punkt-6-ledd-1">gruppeturer på snødekt mark for beboere på helse- og omsorgsinstitusjoner, medlemmer av pensjonistforeninger eller forflytningshemmede. Turen må være i regi av helse- og omsorgsinstitusjoner eller ideelle organisasjoner. Tillatelse kan kun gis for transport til bestemte turmål og langs nærmere bestemte traseer dersom kommunen anviser slike.</article></article></li></ol><p class="leddfortsettelse">Kommunen skal i tillatelser etter bokstav c kartfeste eller på annen entydig måte angi hvilken trasé som skal benyttes.</p></article><article class="changesToParent">Endret ved forskrifter <a href="forskrift/1995-06-19-563">19 juni 1995 nr. 563</a>, <a href="forskrift/2009-06-26-863">26 juni 2009 nr. 863</a> (i kraft 1 juli 2009), <a href="forskrift/2020-09-28-1893">28 sep 2020 nr. 1893</a> (i kraft 1 okt 2020), <a href="forskrift/2021-03-30-1193">30 mars 2021 nr. 1193</a> (i kraft 16 april 2021).</article></article><article class="legalArticle" data-lovdata-URL="SF/forskrift/1988-05-15-356/§5a" data-name="§5a" id="paragraf-9"><h2 class="legalArticleHeader"><span class="legalArticleValue">§ 5a</span>.</h2><article class="legalP" id="paragraf-9-ledd-1">Kommunen kan etter søknad gi tillatelse til bruk av motorkjøretøy til transport av materiell og utstyr i forbindelse med utmarksnæring. Som utmarksnæring regnes drift av utleiehytter, næringsmessig høsting av naturgoder, turist- og reiselivsnæring mv., forutsatt at virksomheten er registrert i Enhetsregisteret.</article><article class="legalP" id="paragraf-9-ledd-2">Første gangs tillatelse kan gis for inntil to år. Dersom den næringsdrivende etter utløpet av prøveperioden kan dokumentere en samlet omsetning som gjør at virksomheten som tillatelsen gjelder er momspliktig, kan tillatelsen forlenges med fire år av gangen.</article><article class="legalP" id="paragraf-9-ledd-3">Tillatelse etter første ledd kan på barmark kun gis for transport langs traktorvei, likevel slik at det i Finnmark også kan gis slik tillatelse langs godt etablerte barmarkstraseer.</article><article class="legalP" id="paragraf-9-ledd-4">På snødekt mark skal kjøring etter første ledd skje langs nærmere bestemte traseer, dersom kommunen anviser slike.</article><article class="changesToParent">Tilføyd ved forskrift <a href="forskrift/2009-06-26-863">26 juni 2009 nr. 863</a> (i kraft 1 juli 2009), endret ved forskrift <a href="forskrift/2025-07-10-1511">10 juli 2025 nr. 1511</a>.</article></article><article class="legalArticle" data-lovdata-URL="SF/forskrift/1988-05-15-356/§5b" data-name="§5b" id="paragraf-10"><h2 class="legalArticleHeader"><span class="legalArticleValue">§ 5b</span>.</h2><article class="legalP" id="paragraf-10-ledd-1">Kommunen kan etter søknad gi tillatelse til nødvendig motorferdsel for undersøkelser av mineraler etter <a href="lov/2009-06-19-101/kap3">mineralloven kapittel 3</a> og <a href="lov/2009-06-19-101/kap4">4</a>.</article><article class="legalP" id="paragraf-10-ledd-2">Ved vurderingen av om tillatelse skal gis, skal kommunen legge stor vekt på samfunnets behov for mineraler. I begrunnelsen for vedtaket skal det fremgå hvordan samfunnets behov for mineraler er vurdert opp mot øvrige hensyn, som for eksempel hensynet til natur og friluftsliv.</article><article class="legalP" id="paragraf-10-ledd-3">Tillatelse etter denne paragrafen kan bare gis for et avgrenset tidsrom, maksimalt fire år. Kommunen skal kartfeste eller på annen måte angi hvilken trasé eller hvilket område tillatelsen gjelder.</article><article class="changesToParent">Tilføyd ved forskrift <a href="forskrift/2025-07-10-1511">10 juli 2025 nr. 1511</a>.</article></article><article class="legalArticle" data-lovdata-URL="SF/forskrift/1988-05-15-356/§5c" data-name="§5c" id="paragraf-11"><h2 class="legalArticleHeader"><span class="legalArticleValue">§ 5c</span>.</h2><article class="legalP" id="paragraf-11-ledd-1">Kommunen kan etter søknad gi tillatelse til bruk av snøscooter på vinterføre for utkjøring og tilsyn med jervebåser som er tillatt av statsforvalteren etter <a href="forskrift/2002-03-22-313/§31/ledd/1/bokstav/a">forskrift 22. mars 2002 nr. 313 om utøvelse av jakt, felling og fangst § 31 første ledd bokstav a)</a>. Kommunen kan etter søknad gi tillatelse til bruk av snøscooter på vinterføre for utkjøring av åte og åtebuer i forbindelse med felling av jerv. Kjøring etter første og annet punktum skal skje etter bestemte traseer som angis i kommunens vedtak. Antall tillatte turer etter annet punktum skal avgrenses og framgå av tillatelsen. Lisenshaver skal føre logg som på forespørsel må forevises til naturoppsynet.</article><article class="changesToParent">Tilføyd ved forskrift <a href="forskrift/2015-06-19-722">19 juni 2015 nr. 722</a>, endret ved forskrifter <a href="forskrift/2015-07-14-898">14 juli 2015 nr. 898</a>, <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2025-07-10-1511">10 juli 2025 nr. 1511</a> (tidligere § 5b).</article></article><article class="legalArticle" data-lovdata-URL="SF/forskrift/1988-05-15-356/§6" data-name="§6" id="paragraf-12"><h2 class="legalArticleHeader"><span class="legalArticleValue">§ 6</span>.</h2><article class="legalP" id="paragraf-12-ledd-1">I unntakstilfelle kan kommunen etter skriftlig søknad gi tillatelse til kjøring utover <a href="forskrift/1988-05-15-356/§2">§ 2</a>–<a href="forskrift/1988-05-15-356/§5">§ 5</a>, dersom søkeren påviser et særlig behov som ikke knytter seg til turkjøring, og som ikke kan dekkes på annen måte. Før eventuell tillatelse gis, skal transportbehovet vurderes mot mulige skader og ulemper i forhold til et mål om å redusere motorferdselen til et minimum.</article><article class="changesToParent">Endret ved forskrift <a href="forskrift/2021-03-30-1193">30 mars 2021 nr. 1193</a> (i kraft 16 april 2021).</article></article><article class="legalArticle" data-lovdata-URL="SF/forskrift/1988-05-15-356/§7" data-name="§7" id="paragraf-13"><h2 class="legalArticleHeader"><span class="legalArticleValue">§ 7</span>.</h2><article class="legalP" id="paragraf-13-ledd-1">For tillatelse etter <a href="forskrift/1988-05-15-356/§5">§ 5</a>, <a href="forskrift/1988-05-15-356/§5a">§ 5a</a>, <a href="forskrift/1988-05-15-356/§5b">§ 5b</a>, <a href="forskrift/1988-05-15-356/§5c">§ 5c</a> og <a href="forskrift/1988-05-15-356/§6">§ 6</a> kan det settes vilkår, bl.a. om at kjøring skal skje etter angitte traseer.</article><article class="legalP" id="paragraf-13-ledd-2">Tillatelsen skal være skriftlig og skal medbringes under transporten. Den skal vises fram på forlangende av politi eller oppsyn.</article><article class="legalP" id="paragraf-13-ledd-3">Kommunens vedtak etter <a href="forskrift/1988-05-15-356/§5">§ 5</a>, <a href="forskrift/1988-05-15-356/§5a">§ 5a</a>, <a href="forskrift/1988-05-15-356/§5b">§ 5b</a>, <a href="forskrift/1988-05-15-356/§5c">§ 5c</a> og <a href="forskrift/1988-05-15-356/§6">§ 6</a> kan påklages til statsforvalteren.</article><article class="legalP" id="paragraf-13-ledd-4">Kommunene skal rapportere behandlingen av saker etter <a href="forskrift/1988-05-15-356/§5">§ 5</a>, <a href="forskrift/1988-05-15-356/§5a">§ 5a</a>, <a href="forskrift/1988-05-15-356/§5b">§ 5b</a>, <a href="forskrift/1988-05-15-356/§5c">§ 5c</a> og <a href="forskrift/1988-05-15-356/§6">§ 6</a>. Klima- og miljødepartementet fastsetter rapporteringsform. Rapporteringsplikten kan utvides til også å gjelde andre forhold vedrørende motorferdsel.</article><article class="changesToParent">Endret ved forskrifter <a href="forskrift/1995-06-19-563">19 juni 1995 nr. 563</a>, <a href="forskrift/2003-04-30-516">30 april 2003 nr. 516</a> (i kraft 1 mai 2003), <a href="forskrift/2010-09-29-1303">29 sep 2010 nr. 1303</a> (i kraft 1 okt 2010), <a href="forskrift/2013-12-19-1757">19 des 2013 nr. 1757</a> (i kraft 1 jan 2014), <a href="forskrift/2015-06-19-722">19 juni 2015 nr. 722</a>, <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2025-07-10-1511">10 juli 2025 nr. 1511</a>.</article></article><article class="legalArticle" data-lovdata-URL="SF/forskrift/1988-05-15-356/§8" data-name="§8" id="paragraf-14"><h2 class="legalArticleHeader"><span class="legalArticleValue">§ 8</span>.</h2><article class="legalP" id="paragraf-14-ledd-1">I Finnmark og Nord-Troms (Kvænangen, Kåfjord, Lyngen, Nordreisa, Skjervøy og Storfjord kommuner) er motorferdsel etter disse forskrifter ikke tillatt i tidsrommet fra og med 5. mai til og med 30. juni. Statsforvalteren kan bestemme at forbudet skal gjelde andre tidsrom, for hele kommunen eller for særskilte områder, når det anses nødvendig for å ivareta reindrifts- eller viltinteresser, eller andre interesser som <a href="lov/1977-06-10-82">motorferdselloven</a> skal ivareta.</article><article class="legalP" id="paragraf-14-ledd-2">Statsforvalteren kan gjøre unntak fra forbudet i spesielle tilfeller, etter begrunnet søknad fra kommune eller enkeltperson. Søknad fra enkeltperson sendes gjennom kommunen, og statsforvalterens enkeltvedtak kan påklages til Miljødirektoratet.</article><article class="legalP" id="paragraf-14-ledd-3">Forbudet gjelder ikke for motorferdsel som er tillatt etter <a href="lov/1977-06-10-82/§4/ledd/1">motorferdsellovens § 4 første ledd</a>.</article><article class="changesToParent">Endret ved forskrifter <a href="forskrift/2013-03-15-284">15 mars 2013 nr. 284</a> (i kraft 1 juli 2013), <a href="forskrift/2015-06-19-722">19 juni 2015 nr. 722</a> (i kraft 19 juni 2021, tidligere <a href="forskrift/1988-05-15-356/§9">§ 9</a>), <a href="forskrift/2020-12-14-3367">14 des 2020 nr. 3367</a> (i kraft 10 sep 2021).</article></article><article class="legalArticle" data-lovdata-URL="SF/forskrift/1988-05-15-356/§9" data-name="§9" id="paragraf-15"><h2 class="legalArticleHeader"><span class="legalArticleValue">§ 9</span>.</h2><article class="legalP" id="paragraf-15-ledd-1">Denne forskrift trer i kraft 15. mai 1988, men slik at kjøring med snøscooter er tillatt etter de tidligere gjeldende regler ut snøscootersesongen 1987-88.</article><article class="legalP" id="paragraf-15-ledd-2">Samtidig som forskriften trer i kraft, oppheves kommunale forskrifter for bruk av motorkjøretøyer og departementets forskrift av 10. desember 1985 nr. 2177 om motorferdselforbud om våren i Finnmark.</article><article class="changesToParent">Endret ved forskrift <a href="forskrift/2015-06-19-722">19 juni 2015 nr. 722</a> (i kraft 19 juni 2021, tidligere <a href="forskrift/1988-05-15-356/§10">§ 10</a>).</article></article><section class="section" id="kapittel-1" data-lovdata-URL="SF/forskrift/1988-05-15-356/KAPITTEL_1"><h2>Merknader</h2><section class="section" id="kapittel-1-kapittel-1" data-lovdata-URL="SF/forskrift/1988-05-15-356/KAPITTEL_1-1"><h3>Merknader til forskriften <a href="forskrift/1988-05-15-356/§4a">§ 4a</a></h3><article class="defaultP"><i>Første ledd</i></article><article class="legalP" id="kapittel-1-kapittel-1-ledd-1">Første ledd gir hjemmel for å bruke løypene som kommunen fastsetter etter reglene i andre til åttende ledd. Bruken må være i samsvar med de bestemmelser kommunen gir om fartsgrenser, kjøretider, rasting mv., jf. andre ledd fjerde til sjette punktum. I løypene kan det kun kjøres med snøscooter (beltemotorsykler). Bestemmelsen hjemler ikke fornøyelseskjøring med andre motorkjøretøy som ATV med påsatte belter eller snørekjøring etter tråkkemaskiner (cat-skiing). Med «vinterføre» menes mark som er dekket av naturlig vintersnø. Hele løypa må være dekket av et bærende snølag, og løypene kan ikke brukes når deler eller flekker i løypa ikke lenger er dekket av snø.</article><article class="defaultP"><i>Andre ledd</i></article><article class="defaultP"><i>Første og andre punktum</i></article><article class="legalP" id="kapittel-1-kapittel-1-ledd-2">Første punktum slår fast at kommunen har myndighet til å fastsette løyper for fornøyelseskjøring med snøscooter på vinterføre.</article><article class="legalP" id="kapittel-1-kapittel-1-ledd-3">Kommunen kan bare åpne for fornøyelseskjøring i faste løyper, og vil ikke ha anledning til å åpne områder for fri kjøring utenfor løyper.</article><article class="legalP" id="kapittel-1-kapittel-1-ledd-4">Kommunen fastsetter snøscooterløyper ved å vedta et kart over snøscooterløypene og bestemmelser for bruken av løypene, jf. andre og fjerde punktum. Kommunen kan ikke dispensere eller på annen måte gjøre unntak fra bestemmelsene eller snøscooterløypene som den har vedtatt. Dersom kommunen ønsker å endre traséen eller bestemmelsene for snøscooterløypene, må den treffe nytt vedtak etter prosessen som er beskrevet i bestemmelsen. Bestemmelsen kan heller ikke brukes som grunnlag for dispensasjon til for eksempel enkeltpersoner som ønsker å kjøre på tur eller hytteeiere som ønsker å kjøre fra hytta til løypa.</article><article class="legalP" id="kapittel-1-kapittel-1-ledd-5">Reglene i <a href="lov/1977-06-10-82">motorferdselloven</a> og de øvrige reglene i forskrift for bruk av motorkjøretøyer i utmark og på islagte vassdrag gjelder for øvrig i tillegg til reglene om løyper i forskriften <a href="forskrift/1988-05-15-356/§4a">§ 4a</a>.</article><article class="legalP" id="kapittel-1-kapittel-1-ledd-6">Løypene for snøscooter skal fastsettes i eget kart, jf. andre ledd andre punktum. Kartet skal på en entydig og forståelig måte vise hvor løypene skal gå. Kartet inngår i kommunens vedtak om snøscooterløyper sammen med bestemmelsene om bruken av løypene, se fjerde punktum. Kart med forslag til snøscooterløyper skal utarbeides tidlig i planleggingen av løypene, og skal inngå i forslaget som sendes på høring, jf. tredje ledd. Kart som viser snøscooterløyper skal produseres digitalt, og tilfredsstille reglene i den nasjonale standarden for geodata (SOSI-standarden). Kartdata for snøscooterløyper skal kunne eksporteres og importeres som SOSI-filer.</article><article class="legalP" id="kapittel-1-kapittel-1-ledd-7">Det er mest hensiktsmessig at kommunen vedtar kartet og bestemmelsene samtidig. Begge deler må ha rettskraft før snøscooterløypene kan tas i bruk.</article><article class="defaultP"><i>Tredje punktum</i></article><article class="legalP" id="kapittel-1-kapittel-1-ledd-8">Når kommunen har fattet vedtak som fastsetter snøscooterløyper og bestemmelser om bruken av disse, skal løypene så snart som mulig tegnes inn i kartet til kommuneplanens arealdel. Løypene skal vises med det forhåndsdefinerte linjesymbolet SOSI kode 1164 ved inntegning i kommuneplanens arealdel. Linjen i kommuneplanens arealdel er til informasjon og har ikke rettslig virkning, og den vil være en viktig informasjon i den kommunale arealplanleggingen.</article><article class="legalP" id="kapittel-1-kapittel-1-ledd-9">Selv om det ikke er krav om utarbeiding av reguleringsplan eller annen arealplan i forbindelse med fastsetting av snøscooterløyper, kan det være tilfelle der reguleringsplan er hensiktsmessig for å regulere annen infrastruktur i tilknytning til løypene, for eksempel ved løypestart/slutt dersom det det skal være utfartsparkering, lagringsplass for hengere eller lignende. Ved inntegning av løypa i reguleringsplanen skal kommunen benytte linjesymbol med SOSI kode 1264 som fra 1. juli 2015 vil bli et eget linjesymbol for reguleringsplaner. Linjesymbol 1264 vil ha samme virkning som informasjonslinje for snøscooterløype i kommuneplanens arealdel.</article><article class="defaultP"><i>Fjerde til sjette punktum</i></article><article class="legalP" id="kapittel-1-kapittel-1-ledd-10">Kommunen skal gi bestemmelser om bruken av løypene. Disse skal som et minimum omfatte regler om fartsgrenser og kjøretider. <a href="lov/1965-06-18-4">Vegtrafikkloven</a> gjelder for kjøring med snøscooter, og <a href="forskrift/2001-12-14-1412">forskrift 14. desember 2001 nr. 1412 om kjøring med motorvogn i terrenget og på veg ikke åpen for alminnelig ferdsel</a> har særlige bestemmelser for kjørefart for beltemotorsykkel/snøscooter. Forskriften fastsetter at det i terreng ikke må kjøres fortere enn 70 km i timen, og at det for beltemotorsykkel med slede ikke må kjøres fortere enn 60 km i timen uten passasjerer og 40 km i timen med passasjerer.</article><article class="legalP" id="kapittel-1-kapittel-1-ledd-11">Kommunene må vurdere om det i hele eller deler av løypa skal settes lavere fartsgrenser av hensyn til sikkerhet for de kjørende og andre, støypåvirkning i området mv. Om kjøretider må kommunen ta stilling til om det er tider på døgnet eller dager (helgedager, helligdager mv.) hvor kjøring ikke skal være tillatt. Det samme gjelder om kjøring skal forbys på tider av året ut over begrensningen som allerede fremkommer av andre ledd åttende og niende punktum. Det kan for eksempel være aktuelt å stenge enkelte løyper eller deler av løyper visse tider av året av hensyn til rein og reindrift.</article><article class="legalP" id="kapittel-1-kapittel-1-ledd-12">Snøscooterkjøring er bare tillatt på snødekt mark, og dette vil sette naturlige rammer for når kjøring er tillatt. Særlig i overgangen mellom snødekt og bar mark om høsten og våren, kan det oppstå tvil om det er en slikt snødekke i snøscooterløypene at kjøring er tillatt. For å hindre kjøring som skader vegetasjonen og for å gi forutberegnelighet og likhet for brukerne, bør kommunene derfor gi bestemmelser om at kjøring uansett ikke er tillatt før og etter fastsatte datoer.</article><article class="legalP" id="kapittel-1-kapittel-1-ledd-13">Kommunen bør også gi bestemmelser om kjøring ut fra løypene i forbindelse med rasting. I utgangspunktet vil det ikke være tillatt å kjøre utenfor løypene. Nødvendig stopp og rasting må skje så nære løypa som mulig. Av sikkerhetsmessige grunner kan det likevel være nødvendig å fravike løypa noe. Kommunene bør angi hvor langt ut av løypa det eventuelt er tillatt å kjøre, eventuelle områder der rasting ikke skal være tillatt mv. Terrenget vil ha betydning for hvor langt det er nødvendig å kjøre ut av løypa for å stoppe. Kommunen bør fastsette en øvre grense som ikke bør overskride 30 meter. Det er bare kjøring i rett linje ut fra løypa som kan aksepteres, kjøring langsetter løypa i en 30-metersavstand vil være ulovlig.</article><article class="legalP" id="kapittel-1-kapittel-1-ledd-14">Kommunen må videre være særlig oppmerksom på problemstillinger knyttet til kjøring ut fra løypene ved rasting og stopp når den legger løyper i nærheten av verneområder. Løypene må ikke legges så nær vernegrensen at det fremstår som naturlig å raste innenfor verneområdet. Motorferdsel innenfor vernegrensen vil være uheldig og dessuten ulovlig og straffbart etter verneforskriften, uavhengig av hva kommunens forskrift sier om metergrenser for rasting.</article><article class="legalP" id="kapittel-1-kapittel-1-ledd-15">I de åpne løypene i Nord-Troms og Finnmark har rasting i henhold til retningslinjer fra Klima- og miljødepartementet ut fra sikkerhetsmessige og praktiske grunner vært akseptert inntil 300 meter fra merkestikkene i snaufjell og på islagt vann. Ut fra de særlige forholdene som gjør seg gjeldende i disse fylkene, som også har begrunnet de åpne snøscooterløypene her, vil departementet anta at denne praksisen bør kunne fortsette dersom den enkelte kommune ønsker det og nedfeller det i sine bestemmelser. I Finnmark og i Nord-Troms (kommunene Kvænangen, Kåfjord, Lyngen, Nordreisa, Skjervøy og Storfjord) kan kommunen i bestemmelsene tillate kjøring ut av løypa på islagt vann for å raste, uavhengig av avstand fra løypa.</article><article class="legalP" id="kapittel-1-kapittel-1-ledd-16">Ved utredning av støy, effekter for friluftsliv og naturmangfold mv. må kommunen ta høyde for de bestemmelser som er gitt om maksimal kjørelengde ut fra løypene til rasting ved beregning av influensområde.</article><article class="legalP" id="kapittel-1-kapittel-1-ledd-17">Kommunen kan også fastsette andre bestemmelser om bruken av løypene, for eksempel om bruk til bestemte formål eller grupper, eller bestemmelser om betaling. Slike bestemmelser må imidlertid ikke stride mot andre rettsregler (for eksempel prinsippet om ikke-diskriminering i <a href="lov/1992-11-27-109/eøsl">EØS-avtalen</a>). Rammene for adgang til brukerbegrensning følger i all hovedsak av annet regelverk enn motorferdselregelverket, først og fremst <a href="lov/1992-11-27-109/eøsl">EØS-avtalen</a> og prinsippet om ikke-diskriminering. Det er den enkelte kommunes ansvar å sørge for at den ikke innfører ordninger som bryter med EØS-retten eller annet regelverk.</article><article class="defaultP"><i>Sjuende punktum</i></article><article class="legalP" id="kapittel-1-kapittel-1-ledd-18">Av sikkerhetshensyn er det nødvendig at løypene merkes. Dette sikrer også at de som kjører holder seg i traséen slik den er bestemt i løypekartet. Kommunen har det overordnede ansvaret for at løypene er tilstrekkelig merket, men kan inngå avtaler med andre aktører om drift og vedlikehold av løypene. Løypene bør merkes med merkestikker som er utstyrt med refleks. Krav til frekvens på merkestikker må vurderes ut hva som er nødvendig med tanke på sikkerhet. Ved merking bør det tas hensyn til om løypa går over eller under tregrensen, kontrastvirkning etc. slik at det ikke er vanskelig å følge merkingen også i dårlig sikt og kritiske situasjoner.</article><article class="legalP" id="kapittel-1-kapittel-1-ledd-19">Merkingen av snøscooterløypene skal som hovedregel ikke stå hele året gjennom, men settes ut etter at snøen er kommet om høsten og tas inn før snøen går om våren. I noen områder kan det være aktuelt med fastmerking av snøscooterløypene. Dette er særlig aktuelt i områder hvor løypa går gjennom kalvingsland for reinsdyr. I slike områder kan det være vanskelig å hente inn merkestikkene på våren uten at reinen forstyrres. Slik fastmerking bør komme i stand i et samarbeid mellom kommunen og statsforvalteren.</article><article class="defaultP"><i>Åttende og niende punktum</i></article><article class="legalP" id="kapittel-1-kapittel-1-ledd-20">Av hensyn til yngle- og hekketiden for dyr og fugler, er det ikke tillatt å kjøre med snøscooter i løypene på våren etter 5. mai. I sentrale områder for kalving og flytting av rein er det ikke tillatt å kjøre i løypene etter 25. april. Reglene i <a href="forskrift/1988-05-15-356/§8">forskrift for bruk av motorkjøretøyer i utmark og på islagte vassdrag § 8</a> bortsett fra første ledd første punktum gjelder også. Forskriften <a href="forskrift/1988-05-15-356/§8">§ 8</a> vil fremdeles gjelde for kommunene i Nord-Troms og Finnmark, så reguleringen vil bare ha selvstendig betydning for resten av landet. Statsforvalteren vil kunne bestemme at løypene skal være stengt i andre tidsrom. Statsforvalteren kan også etter søknad gjøre unntak fra forbudet i spesielle tilfeller. Fornøyelseskjøring vil imidlertid som utgangspunkt ikke anses som et spesielt tilfelle, og ønske om forlenging av sesongen for slik kjøring vil derfor ikke gi grunnlag for unntak.</article><article class="defaultP"><i>Tredje ledd</i></article><article class="legalP" id="kapittel-1-kapittel-1-ledd-21">Etablering av snøscooterløyper krever medvirkning, samarbeid, samråd, offentlighet og informasjon. Det er av stor betydning at kommunen tidlig i prosessen tar kontakt med fylkeskommunen og aktuelle sektormyndigheter som statsforvalteren, Vegvesenet, norske og svenske/finske tollmyndigheter ved grensekryssing, NVE, politiet angående sikkerhet og kontroll mv. Når det er aktuelt å legge snøscooterløyper langs og over veier, må kommunen tidlig involvere vegeier. Det er en forutsetning at berørte interessegrupper som næringsinteresser (herunder reindriftsnæringa), beboerforeninger, grunneiere, turlag og andre friluftsorganisasjoner, miljøorganisasjoner, velforeninger, hytteforeninger og lignende får komme til orde i beslutningsprosessen.</article><article class="legalP" id="kapittel-1-kapittel-1-ledd-22">For at saken blir så godt opplyst som mulig, jf. <a href="lov/2025-06-20-81/§37/ledd/1">forvaltningsloven § 37 første ledd</a>, må kommunen lage en saksfremstilling som opplyser saken tilstrekkelig. Saksfremstillingen må tilpasses den konkrete situasjonen og behovet.</article><article class="legalP" id="kapittel-1-kapittel-1-ledd-23">Tredje ledd fastslår at de prosessuelle kravene i <a href="lov/1967-02-10/kapvii">forvaltningsloven kapittel VII</a> om forskrifter gjelder for kommunens utarbeidelse og vedtakelse av snøscooterløyper med bestemmelser. De grunnleggende kravene i <a href="lov/2025-06-20-81">forvaltningsloven</a> om utredning, varsling, uttalelse, formkrav og kunngjøring, skal altså være oppfylt. I tillegg er det i tredje ledd, samt i sjette og sjuende ledd, prosessuelle regler som går lengre enn <a href="lov/2025-06-20-81">forvaltningslovens</a> grunnleggende krav. Utover de prosessuelle kravene som følger av paragraf <a href="lov/1967-02-10/§4">§ 4</a> a, bør kommunen vurdere om det er behov for å ta andre grep for å sikre en god og åpen prosess. Dette kan for eksempel være oppstartsmøte med de berørte eller møter med parter for å drøfte særskilte temaer.</article><article class="legalP" id="kapittel-1-kapittel-1-ledd-24">Etter tredje ledd andre punktum skal kommunens forslag til snøscooterløyper med bestemmelser sendes på høring som beskrevet i <a href="lov/2008-06-27-71/§11-14">plan- og bygningsloven § 11-14</a>. Dette er reglene for høring av kommuneplan, som altså skal brukes tilsvarende. Ved gjennomføring av en høring som beskrevet i <a href="lov/2008-06-27-71/§11-14">plan- og bygningsloven § 11-14</a> anses kravene til varsling og uttalelse i <a href="lov/2025-06-20-81/§37/ledd/2">forvaltningsloven § 37 andre</a> og <a href="lov/2025-06-20-81/§37/ledd/3">tredje ledd</a> for å være oppfylt.</article><article class="legalP" id="kapittel-1-kapittel-1-ledd-25">Høringsforslaget må inneholde kart som på en forståelig og entydig måte viser hvor løypealternativene er forslått. Utkast til de kommunale bestemmelsene om bruken av snøscooterløypene må også ligge ved høringen. I høringsbrevet må videre kravene i <a href="lov/2008-06-27-71/§11-14/ledd/2">plan- og bygningsloven § 11-14 andre ledd</a> om innholdet i saksfremlegget på høringen være oppfylt, og kommunen må gjøre rede for ivaretakelsen av de særskilte hensynene som er nevnt i femte ledd og for kravene i sjette ledd om utredning. Utsnitt av kommuneplankartet og annen dokumentasjon som er nødvendig for å ta stilling til traséen, må ligge ved i høringen.</article><article class="legalP" id="kapittel-1-kapittel-1-ledd-26">I tredje punktum stilles det krav til begrunnelsen i kommunens vedtak. En god begrunnelse er særlig viktig fordi vedtaket kan påklages, se åttende ledd. Av vedtaket skal det fremgå hvordan innkomne uttalelser til forslaget og konsekvensene av snøscooterløypene med bestemmelser har vært vurdert, og hvilken betydning disse er tillagt. Kommunens vurdering av hensynene i femte ledd skal også fremgå av vedtaket. Vedtaket må også oppfylle formkravene i <a href="lov/1967-02-10/§38">forvaltningsloven § 38</a> ved å vise til kommunens hjemmel til å utferdige forskrift og nevne forvaltningsorganet som har gitt forskriften.</article><article class="legalP" id="kapittel-1-kapittel-1-ledd-27">Fjerde punktum krever at kommunens vedtak av kart over snøscooterløyper med bestemmelser kunngjøres som beskrevet for reguleringsplaner i <a href="lov/2008-06-27-71/§12-12/ledd/4">plan- og bygningsloven § 12-12 fjerde</a> og <a href="lov/2008-06-27-71/§12-12/ledd/5">femte ledd</a>. Siden kommunens vedtak kan påklages, jf. åttende ledd, stilles det særskilt krav til kunngjøringen. I tillegg gjelder <a href="lov/2025-06-20-81">forvaltningslovens</a> krav til kunngjøring i <a href="lov/2025-06-20-81/§38">§ 38</a> og <a href="lov/2025-06-20-81/§39">§ 39</a> hvor det blant annet kreves at forskriften kunngjøres i Norsk Lovtidend.</article><article class="defaultP"><i>Fjerde ledd</i></article><article class="legalP" id="kapittel-1-kapittel-1-ledd-28">Bestemmelsen fastslår at snøscooterløyper ikke skal legges i verneområder, foreslåtte verneområder eller nasjonale villreinområder, og at de ikke skal være til vesentlig skade eller ulempe for reindrift eller kreve terrenginngrep.</article><article class="legalP" id="kapittel-1-kapittel-1-ledd-29">Forbudet mot løyper i verneområder innebærer at det ikke kan etableres nye løyper i et eksisterende verneområde. Bestemmelsen er ikke til hinder for at allerede eksisterende løyper i eksisterende verneområder kan videreføres, slik de fremgår av verneforskriftene, innenfor det foreslåtte regelverket. Forbudet er heller ikke til hinder for at man i en prosess om et nytt verneområde etter en konkret vurdering lar allerede eksisterende løyper i området bestå, forutsatt at løypa ble etablert før oppstart av verneprosessen ble kunngjort etter <a href="lov/2009-06-19-100/§42">naturmangfoldloven § 42</a>. Dette må avgjøres konkret i den enkelte verneprosess.</article><article class="legalP" id="kapittel-1-kapittel-1-ledd-30">Med verneområder siktes først og fremst til områder som er vernet etter <a href="lov/2009-06-19-100">naturmangfoldloven</a>. Forbudet vil imidlertid også omfatte områder som er fredet etter <a href="lov/1978-06-09-50/§19">kulturminneloven § 19</a> og <a href="lov/1978-06-09-50/§20">§ 20</a>. Snøscooterløyper vil videre være forbudt i Oslomarka, det vil si området som omfattes av lov om naturområder i Oslo og nærliggende områder <a href="lov/2009-06-05-35">(markaloven)</a>, jf. <a href="lov/2009-06-05-35/§10">markaloven § 10</a> som forbyr all motorferdsel i Markas utmark med mindre noe annet fremgår av <a href="lov/2009-06-05-35">markaloven</a> eller forskrifter til <a href="lov/2009-06-05-35">markaloven</a>.</article><article class="legalP" id="kapittel-1-kapittel-1-ledd-31">Med foreslåtte verneområder menes områder der forslag om vern er kunngjort etter <a href="lov/2009-06-19-100/§42">naturmangfoldloven § 42</a>. Forbudet mot anleggelse av løype i foreslåtte verneområder vil løpe frem til vernet eventuelt er vedtatt, eller frem til virkning av kunngjøring er utløpt etter <a href="lov/2009-06-19-100/§44/ledd/5">naturmangfoldloven § 44 femte ledd</a>. Dette innebærer at det i foreslåtte verneområder vil kunne gjelde forbud mot anleggelse av løyper i maksimalt seks år, dersom vernevedtak ikke fastsettes innen utløpet av denne perioden.</article><article class="legalP" id="kapittel-1-kapittel-1-ledd-32">Grensene for de nasjonale villreinområdene fastsettes gjennom de regionale villreinplanene. Per i dag er ikke alle villreinplanene ferdigstilte. For de områdene som ikke har ferdige planer, bør kommunen bruke avgrensingen av villreinens leveområde slik det er kartlagt i grunnlagsrapportene fra NINA/Villreinsentrene. Det kan være viktige funksjonsområder for villrein også i randområder og buffersoner/hensynssoner og i områder som ikke har status som nasjonalt villreinområde eller inngår i noen av de regionale planene. Hensynet til villrein bør tillegges stor vekt også i disse områdene.</article><article class="legalP" id="kapittel-1-kapittel-1-ledd-33">Løypene skal ikke være til vesentlig skade eller ulempe for reindrift, jf. fjerde ledd andre punktum. Kommunen må vurdere konsekvensene for reindriften når den starter arbeidet med planlegging av snøscooterløyper. Løyper som virker inn på reindriftens særverdiområder og minimumsområder vil normalt anses for å være til vesentlig skade eller ulempe for reindriften. Med særverdiområder menes flyttelei, brunstland, kalvingsland, sentrale luftingsområder, samt områder i og ved anlegg til merking, skilling og slakting. Minimumsbeiter er det årstidsbeitet som begrenser distriktets reintall. Kommunene skal spesielt ta hensyn til viktige vinterbeiteområder.</article><article class="legalP" id="kapittel-1-kapittel-1-ledd-34">Kommunen må så tidlig som mulig i prosessen ta kontakt med statsforvalteren for å få en vurdering av mulige reindriftsinteresser som vil kunne bli berørt og om løypene vil kunne komme i konflikt med reindriften. Dersom det er reindriftsinteresser i området må kommunen ta kontakt med det berørte reinbeitedistriktet for å sikre seg utfyllende informasjon om reindriftsinteressene i de aktuelle arealene. Gjennom å etablere en tidlig og god dialog vil unødige konflikter med reindriftsinteressene unngås.</article><article class="legalP" id="kapittel-1-kapittel-1-ledd-35">Løypene må ikke kreve terrenginngrep, herunder planering og opparbeiding av terreng i barmarkssesongen. Snøscooterløypene skal ikke utgjøre synlige, permanente spor i barmarkssesongen. Kvisting og felling av enkelttrær regnes ikke som terrenginngrep. Klopper eller enkle bruer kan etableres der dette er nødvendig av sikkerhetsmessige hensyn. Bruer vil etter forholdene kunne regnes som tiltak etter plan- og bygningsloven. <a href="lov/2008-06-27-71">Plan- og bygningslovens</a> regler vil da gjelde for saksbehandling av disse.</article><article class="legalP" id="kapittel-1-kapittel-1-ledd-36">Tiltak som har tilknytning til snøscooterløyper kan utløse krav til reguleringsplan etter <a href="lov/2008-06-27-71/§12-1/ledd/3">plan- og bygningsloven § 12-1 tredje ledd</a>. Dette kan for eksempel gjelde opparbeiding av parkeringsplass ved start/sluttpunkt for løypene.</article><article class="defaultP"><i>Femte ledd</i></article><article class="legalP" id="kapittel-1-kapittel-1-ledd-37">Bestemmelsen nevner hensyn som kommunen skal ta vare på ved fastsettingen av snøscooterløyper. Det er en hensynsregel og ikke en absolutt forbudsregel. Kommunen bør likevel ikke fastsette løyper der disse vil være til vesentlig ulempe for de nevnte hensynene. Kommunens vurdering av disse hensynene skal gå frem av vedtaket, jf. tredje ledd tredje punktum. Det er viktig at kommunene i prosessen frem mot et eventuelt vedtak om å etablere snøscooterløype sørger for å få fram de ulike interessene som gjør seg gjeldende slik at de kan tas med i kommunens vurdering.</article><article class="legalP" id="kapittel-1-kapittel-1-ledd-38">Ved fastsetting av løypene skal kommunen ta særskilt hensyn til støy og andre ulemper for friluftslivet. Det er særlig friluftslivet som risikerer å bli skadelidende ved etablering av snøscooterløyper, ikke minst som følge av eventuell ulovlig kjøring med utspring i løypene. Hensynet til friluftslivet står derfor i en særstilling. Kommunen bør ikke legge snøscooterløyper i blant annet viktige eller svært viktige friluftsområder, jf. Miljødirektoratets håndbok M98-2013 Kartlegging og verdsetting av friluftslivsområde. Kommunen skal før forslag om løyper sendes på høring, ha kartlagt og verdsatt friluftslivsområdene der løypene planlegges og vurdere betydningen av disse områdene opp mot øvrige friluftslivsområder i kommunen, jf. sjette ledd. Kommunen vil således ha et godt grunnlag for å unngå løyper i slike områder. Kommunen bør også se hen til høringsinstansenes merknader om store, sammenhengende vinterfriluftsområder og bør søke å holde slike områder frie for snøscooterløyper.</article><article class="legalP" id="kapittel-1-kapittel-1-ledd-39">Kommunen skal også ta hensyn til naturmangfold, bolig- og hytteområder, landskap, kulturminner og kulturmiljø. Kommunen skal forsøke å finne løsninger for å unngå konflikt med disse hensynene.</article><article class="legalP" id="kapittel-1-kapittel-1-ledd-40">Veiledningsmateriale som vil gi føringer og anbefalinger for hvordan støy skal behandles i planleggingen av snøscooterløyper, er under utarbeidelse av Miljødirektoratet. Kommunene skal forholde seg til denne veiledningen i arbeidet.</article><article class="legalP" id="kapittel-1-kapittel-1-ledd-41">I kommunens vurdering av konsekvensene for friluftsliv, naturmangfold mv må også mulighetene for en effektiv håndhevelse av regelverket inngå.</article><article class="legalP" id="kapittel-1-kapittel-1-ledd-42">Kravet om å ta hensyn til sikkerhet innebærer blant annet at løypene ikke bør legges i skredutsatte områder eller bratt terreng. I forbindelse med snøskred nyttes gjerne begrepet «bratt terreng» for terreng brattere enn 30°. De aller fleste snøskred utløses i områder brattere enn 30°. Snøskred kan imidlertid unntaksvis også starte i moderat bratt terreng (25–30°), særlig ved dårlige vær- og stabilitetsforhold. Med «skredutsatte områder» menes områder som kan nås av snøskred som enten er fjernutløst, utløst av andre, eller naturlig utløste, altså utløpsområder for skred. Det anbefales at kommunene benytter tilgjengelige kartdatabaser, eksempelvis fra NGI, for å unngå å legge løyper i bratt eller skredutsatt terreng.</article><article class="legalP" id="kapittel-1-kapittel-1-ledd-43">Enkelte terreng som er markert i kart som utløpsområder for skred kan være relativt trygge under normale forhold, men skredutsatt under særlig dårlige og ustabile forhold. Dersom løyper unntaksvis anlegges slik at de krysser steder som kan være skredutsatte under særlig ustabile forhold, kan det være behov for å gjøre snøscooterførere oppmerksom på dette gjennom overvåkning og varsling, stengning, skilting eller generelle advarsler. Departementet anbefaler at kommunene involverer personer med snøskredfaglig kompetanse for å vurdere skredsikkerheten for foreslåtte løyper.</article><article class="legalP" id="kapittel-1-kapittel-1-ledd-44">Kommunen må også ta hensyn til andre lokale forhold som kan representere en fare ved snøscooterkjøring, f.eks. små brattheng og kløfter, usikker is, vertikal og horisontal kurvatur, siktforhold, værforhold, påkjøringsfarlige objekter og lignende.</article><article class="defaultP"><i>Sjette ledd</i></article><article class="legalP" id="kapittel-1-kapittel-1-ledd-45">Etter sjette ledd skal kommunen utrede virkningene løypene vil ha for friluftsliv og naturmangfold i influensområdet. Med influensområde menes området som blir påvirket av etablering av snøscooterløyper, for eksempel det området som blir påvirket av støy. Det er altså ikke bare virkningene på friluftsliv og naturmangfold i selve snøscooterløypene som i denne sammenhengen er relevant, men også virkninger for områdene utenfor løypene som berøres.</article><article class="legalP" id="kapittel-1-kapittel-1-ledd-46">Kommunen skal videre foreta en kartlegging og verdsetting av friluftslivsområdene der løypene planlegges. Kartleggingen og verdsettingen skal skje med utgangspunkt i Miljødirektoratets håndbok M98-2013 Kartlegging og verdsetting av friluftslivsområder. Kommunen skal vurdere betydningen av disse områdene opp mot øvrige friluftsområder i kommunen.</article><article class="legalP" id="kapittel-1-kapittel-1-ledd-47">Utredningen og kartleggingen skal fremgå når forslaget til snøscooterløyper sendes på høring. I utredningen bør kommunen vurdere og redegjøre for forslagene til snøscooterløyper på bakgrunn av hvordan arealbruken er avklart i arealplaner, konsesjoner mv.</article><article class="legalP" id="kapittel-1-kapittel-1-ledd-48">Gjennomført kartlegging og verdsetting vil være nyttig for kommunen også i andre saker, spesielt plansaker. Departementet vil for øvrig bemerke at det i «Nasjonal strategi for et aktivt friluftsliv» er fastsatt et mål om at flest mulig av landets kommuner har kartlagt og verdsatt sine viktigste friluftsområder innen 2018. Dette er dermed et arbeid kommunene bør gjennomføre uavhengig av om den skal etableres snøscooterløyper. Miljødirektoratet fordeler tilskudd til kartlegging og verdsetting av friluftslivsområder. Tilskuddsmidlene på denne ordningen ble økt i 2015.</article><article class="defaultP"><i>Sjuende ledd</i></article><article class="legalP" id="kapittel-1-kapittel-1-ledd-49">Sjuende ledd presiserer at kommunen ikke kan treffe vedtak om snøscooterløype over en eiendom før grunneieren har samtykket. Også uten en spesifikk bestemmelse om samtykke vil grunneier som hovedregel ha rett til å forby eller begrense motorferdsel over egen eiendom ut fra prinsippet om grunneiers råderett over egen eiendom, med mindre det foreligger en særlig bruksrett på bakgrunn av hevd eller annet. Motorferdsel er ikke en del av allemannsretten. Bestemmelsen om grunneiersamtykke har således ingen selvstendig betydning når det gjelder grunneiers rett til å nekte snøscooterkjøring på egen eiendom. Bestemmelsen har kun selvstendig betydning for tidspunktet kommunen må innhente samtykke på – den stiller krav om at kommunen må innhente et eksplisitt samtykke på forhånd, før den treffer vedtaket om å etablere snøscooterløyper. Kravet om innhenting av samtykke gjelder overfor både private og offentlige grunneiere.</article><article class="legalP" id="kapittel-1-kapittel-1-ledd-50">I statsallmenninger er det fjellstyrene som gir samtykke til snøscooterløyper, jf. <a href="lov/1975-06-06-31/§12/ledd/3">fjelloven § 12 tredje ledd</a>.</article><article class="defaultP"><i>Åttende ledd</i></article><article class="legalP" id="kapittel-1-kapittel-1-ledd-51">Kommunens vedtak vil etter sin art være en forskrift selv om vedtaket kan få rettsvirkning som enkeltvedtak for enkelte personer i spesielle tilfeller. Åttende ledd gir en særregel om klage på kommunens forskrift. Det er ikke klagerett dersom en kommune velger ikke å fastsette noen forskrift om snøscooterløyper.</article><article class="legalP" id="kapittel-1-kapittel-1-ledd-52">Åttende ledd fastslår at kommunens vedtak om å fastsette snøscooterløype inkludert bestemmelsene om bruk kan påklages av en angitt gruppe privatpersoner, organisasjoner og offentlige myndigheter. Grunneiere og rettighetshavere, som tomtefestere, til eiendommer i løypenes influensområde kan klage. Med influensområde menes området som blir påvirket av etablering av snøscooterløyper, for eksempel det området som blir påvirket av støy. Sametinget kan klage, det samme gjelder det enkelte reinbeitedistrikt dersom løypene går i eller påvirker områder som brukes av rein. Organisasjoner kan klage dersom interessene som de skal ivareta blir berørt. Dette er for eksempel frilufts-, naturvern- og snøscooterorganisasjoner, grunneier-, bruker- og velforeninger. Nabokommuner og statlige og regionale organer kan klage dersom deres interesser blir berørt. Dersom en snøscooterløype blir lagt tett opp til grensen til en nabokommune, kan dette få virkninger inn i denne. Fylkeskommunen og statlige organer slik som statsforvalteren, Vegvesenet, m.fl., kan klage når interesser som de er satt til å ivareta, blir berørt. Som utgangspunkt vil slike organer kunne klage over tilsvarende forhold som vil kunne gitt grunnlag for innsigelse, det vil si når det gjelder spørsmål som er av nasjonal eller vesentlig regional betydning, eller som av andre grunner er av vesentlig betydning for vedkommende organs saksområde. Støy og andre negative virkninger for lokalt friluftsliv kan være grunnlag for klage.</article><article class="legalP" id="kapittel-1-kapittel-1-ledd-53"><a href="lov/2025-06-20-81">Forvaltningslovens</a> regler om klage og omgjøring i <a href="lov/2025-06-20-81/kap6">kapittel VI</a> gjelder. Statsforvalteren, som er klageorgan, kan prøve alle sider av saken, jf. <a href="lov/1967-02-10/§34">forvaltningsloven § 34</a>.</article><article class="changesToParent">Tilføyd ved forskrift <a href="forskrift/2015-06-19-722">19 juni 2015 nr. 722</a>, endret ved forskrifter <a href="forskrift/2021-03-30-1193">30 mars 2021 nr. 1193</a> (i kraft 16 april 2021), <a href="forskrift/2020-12-14-3367">14 des 2020 nr. 3367</a> (i kraft 10 sep 2021), <a href="forskrift/2022-02-03-162">3 feb 2022 nr. 162</a>.</article></section><section class="section" id="kapittel-1-kapittel-2" data-lovdata-URL="SF/forskrift/1988-05-15-356/KAPITTEL_1-2"><h3>Merknader til forskriften § 5c</h3><article class="legalP" id="kapittel-1-kapittel-2-ledd-1">Av hensyn til kontrollerbarhet og erfaringsinnhenting stilles krav om føring av kjørebok, der opplysninger om når, hvem og hvor man har kjørt skal framgå. Kjøreboka skal framvises på forespørsel til naturoppsynet. Antall turer det kan kjøres skal framgå av tillatelsen, og normalt vil utkjøring av åtebu og bås kun kreve én transportering pr. lisensfellingsperiode. Åte vil kreve flere turer pr. periode, men vil avgrenses ved kommunens tillatelse, slik det fremgår av forskriften.</article><article class="changesToParent">Tilføyd ved forskrift <a href="forskrift/2015-07-14-898">14 juli 2015 nr. 898</a>, endret ved forskrift <a href="forskrift/2025-07-10-1511">10 juli 2025 nr. 1511</a>.</article></section></section></main></body></html>