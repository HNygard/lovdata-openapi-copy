<?xml version="1.0"?>
<!DOCTYPE html>
<html lang="no">
  <head>
    <title>Forskrift om frivillig registerordning for ut&#xF8;vere av alternativ behandling.</title>
    <base href="https://lovdata.no/"/>
  </head>
  <body>
    <header class="documentHeader" id="hode">
      <dl class="data-document-key-info">
        <dt class="legacyID">Datokode</dt>
        <dd class="legacyID">FOR-2003-12-11-1500</dd>
        <dt class="dokid">DokumentID</dt>
        <dd class="dokid">LTI/forskrift/2003-12-11-1500</dd>
        <dt class="ministry">Departement</dt>
        <dd class="ministry">
          <ul>
            <li>Helsedepartementet</li>
          </ul>
        </dd>
        <dt class="publishedIn">Publisert i</dt>
        <dd class="publishedIn">I 2003 hefte 17 s 2763</dd>
        <dt class="dateInForce">I kraft fra</dt>
        <dd class="dateInForce">2004-01-01</dd>
        <dt class="appliesTo">Gjelder for</dt>
        <dd class="appliesTo">Norge</dd>
        <dt class="basedOn">Hjemmel</dt>
        <dd class="basedOn">
          <ul>
            <li>lov/2003-06-27-64/&#xA7;3</li>
          </ul>
        </dd>
        <dt class="dateOfPublication">Kunngjort</dt>
        <dd class="dateOfPublication">2003-12-16</dd>
        <dt class="journalNumber">Journalnummer</dt>
        <dd class="journalNumber">2003-1294</dd>
        <dt class="titleShort">Korttittel</dt>
        <dd class="titleShort">Forskrift om registrering av alt. behandlere</dd>
        <dt class="title">Tittel</dt>
        <dd class="title">Forskrift om frivillig registerordning for ut&#xF8;vere av alternativ behandling.</dd>
        <dt class="miscInformation">Annet om dokumentet</dt>
        <dd class="miscInformation">Fastsatt av Helsedepartementet 11. desember 2003 med hjemmel i lov av 27. juni 2003 nr. 64 om alternativ behandling av sykdom mv. &#xA7; 3.</dd>
        <dt class="refid">RefID</dt>
        <dd class="refid">forskrift/2003-12-11-1500</dd>
        <dt class="table-of-contents">Innhold</dt>
        <dd class="table-of-contents">
          <ul class="tocTopUl">
            <li>Forskrift om frivillig registerordning for ut&#xF8;vere av alternativ behandling.<ul class="tocSubUl"><li>&#xA7; 1. Form&#xE5;l</li><li>&#xA7; 2. Frivillig registerordning</li><li>&#xA7; 3. Godkjenning av ut&#xF8;verorganisasjoner</li><li>&#xA7; 4. Plikter for godkjente ut&#xF8;verorganisasjoner</li><li>&#xA7; 5. Vilk&#xE5;r for registrering av ut&#xF8;ver</li><li>&#xA7; 6. Plikter for registrert ut&#xF8;ver av alternativ behandling</li><li>&#xA7; 7. Registreringsgebyr og &#xE5;rlig avgift</li><li>&#xA7; 8. Utelukkelse fra registeret</li><li>&#xA7; 9. Registerets innhold og avgivelse av opplysninger fra registeret</li><li>&#xA7; 10. Ikrafttredelse</li><li>Merknader til forskrift av 11. desember 2003 nr. 1500 om frivillig registerordning for ut&#xF8;vere av alternativ behandling</li></ul></li>
          </ul>
        </dd>
      </dl>
    </header>
    <main class="documentBody" data-lovdata-URL="LTI/forskrift/2003-12-11-1500" id="dokument">
      <h1>Forskrift om frivillig registerordning for ut&#xF8;vere av alternativ behandling.</h1>
      <article class="legalArticle" data-lovdata-URL="LTI/forskrift/2003-12-11-1500/&#xA7;1" data-name="&#xA7;1" id="paragraf-1">
        <h2 class="legalArticleHeader"><span class="legalArticleValue">&#xA7; 1</span>. <span class="legalArticleTitle">Form&#xE5;l</span></h2>
        <article class="legalP" id="paragraf-1-ledd-1">Registerordningen for ut&#xF8;vere av alternativ behandling skal bidra til &#xF8;kt ivaretakelse av pasientsikkerhet og forbrukerrettigheter for den som opps&#xF8;ker en registrert alternativ behandler, samt bidra til seri&#xF8;sitet og forretningsmessig ordnede forhold blant ut&#xF8;vere av alternativ behandling.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;2" data-name="&#xA7;2" id="paragraf-2">
        <h2 class="legalArticleHeader"><span class="legalArticleValue">&#xA7; 2</span>. <span class="legalArticleTitle">Frivillig registerordning</span></h2>
        <article class="legalP" id="paragraf-2-ledd-1">Br&#xF8;nn&#xF8;ysundregistrene oppretter og driver et register hvor ut&#xF8;vere av alternativ behandling kan la seg registrere. For &#xE5; bli registrert m&#xE5; ut&#xF8;ver v&#xE6;re medlem av en ut&#xF8;verorganisasjon som er godkjent etter &#xA7; 3, og i tillegg oppfylle vilk&#xE5;rene i &#xA7; 5.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;3" data-name="&#xA7;3" id="paragraf-3">
        <h2 class="legalArticleHeader"><span class="legalArticleValue">&#xA7; 3</span>. <span class="legalArticleTitle">Godkjenning av ut&#xF8;verorganisasjoner</span></h2>
        <article class="legalP" id="paragraf-3-ledd-1">Etter s&#xF8;knad kan Sosial- og helsedirektoratet godkjenne at ut&#xF8;verorganisasjoner kan inng&#xE5; i den frivillige registerordningen som nevnt i &#xA7; 2 dersom organisasjonen har:<ul class="defaultList"><li data-li-identifier="1." data-name="1."><article class="listArticle" id="paragraf-3-ledd-1-punkt-1"><article class="legalP" id="paragraf-3-ledd-1-punkt-1-ledd-1">Vedtekter som stiller faglige krav til den som &#xF8;nsker &#xE5; bli medlem.</article></article></li><li data-li-identifier="2." data-name="2."><article class="listArticle" id="paragraf-3-ledd-1-punkt-2"><article class="legalP" id="paragraf-3-ledd-1-punkt-2-ledd-1">Vedtekter som fastsetter yrkesetiske regler som medlemmene er forpliktet til &#xE5; f&#xF8;lge i sin yrkesut&#xF8;velse.</article></article></li><li data-li-identifier="3." data-name="3."><article class="listArticle" id="paragraf-3-ledd-1-punkt-3"><article class="legalP" id="paragraf-3-ledd-1-punkt-3-ledd-1">Vedtektsfestet at medlemmene m&#xE5; forplikte seg til &#xE5; drive forsvarlig virksomhet.</article></article></li><li data-li-identifier="4." data-name="4."><article class="listArticle" id="paragraf-3-ledd-1-punkt-4"><article class="legalP" id="paragraf-3-ledd-1-punkt-4-ledd-1">Vedtektsfestet at medlemmene m&#xE5; forplikte seg til &#xE5; gi n&#xF8;dvendig informasjon til pasienten.</article></article></li><li data-li-identifier="5." data-name="5."><article class="listArticle" id="paragraf-3-ledd-1-punkt-5"><article class="legalP" id="paragraf-3-ledd-1-punkt-5-ledd-1">Vedtektsfestet at medlemmene m&#xE5; forplikte seg til &#xE5; behandle helse- og personopplysninger p&#xE5; en forsvarlig m&#xE5;te.</article></article></li><li data-li-identifier="6." data-name="6."><article class="listArticle" id="paragraf-3-ledd-1-punkt-6"><article class="legalP" id="paragraf-3-ledd-1-punkt-6-ledd-1">Vedtektsfestet klagerett for pasienter over medlemmenes yrkesfaglige adferd. Klagen skal behandles i et yrkesetisk r&#xE5;d eller s&#xE6;rskilt opprettet klageorgan.</article></article></li><li data-li-identifier="7." data-name="7."><article class="listArticle" id="paragraf-3-ledd-1-punkt-7"><article class="legalP" id="paragraf-3-ledd-1-punkt-7-ledd-1">Vedtektsfestet mulighet for utelukkelse av medlemmer p&#xE5; n&#xE6;rmere fastsatte vilk&#xE5;r.</article></article></li><li data-li-identifier="8." data-name="8."><article class="listArticle" id="paragraf-3-ledd-1-punkt-8"><article class="legalP" id="paragraf-3-ledd-1-punkt-8-ledd-1">Minst 30 medlemmer.</article></article></li><li data-li-identifier="9." data-name="9."><article class="listArticle" id="paragraf-3-ledd-1-punkt-9"><article class="legalP" id="paragraf-3-ledd-1-punkt-9-ledd-1">Latt seg registrere i Enhetsregisteret.</article></article></li></ul></article>
        <article class="legalP" id="paragraf-3-ledd-2">Dersom s&#xE6;rlige grunner foreligger kan Sosial- og helsedirektoratet godkjenne ut&#xF8;verorganisasjoner som har f&#xE6;rre medlemmer enn det som f&#xF8;lger av f&#xF8;rste ledd nr. 8.</article>
        <article class="legalP" id="paragraf-3-ledd-3">Avslag p&#xE5; s&#xF8;knad om godkjenning av ut&#xF8;verorganisasjon kan p&#xE5;klages til Helsedepartementet. Ved slik klage gjelder lov av 10. februar 1967 om behandlingsm&#xE5;ten i forvaltningssaker.</article>
        <article class="legalP" id="paragraf-3-ledd-4">Etter &#xE5; ha innhentet uttalelse fra den ut&#xF8;verorganisasjon det gjelder, kan Sosial- og helsedirektoratet tilbakekalle en tidligere gitt godkjenning helt eller delvis dersom vilk&#xE5;rene for godkjenning ikke lenger er til stede. Tilbakekall av godkjenning kan p&#xE5;klages til Helsedepartementet. Ved slik klage gjelder lov av 10. februar 1967 om behandlingsm&#xE5;ten i forvaltningssaker.</article>
        <article class="legalP" id="paragraf-3-ledd-5">Sosial- og helsedirektoratet informerer Br&#xF8;nn&#xF8;ysundregistrene om ut&#xF8;verorganisasjoner som er godkjent etter denne bestemmelsen.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;4" data-name="&#xA7;4" id="paragraf-4">
        <h2 class="legalArticleHeader"><span class="legalArticleValue">&#xA7; 4</span>. <span class="legalArticleTitle">Plikter for godkjente ut&#xF8;verorganisasjoner</span></h2>
        <article class="legalP" id="paragraf-4-ledd-1">Ut&#xF8;verorganisasjon som er godkjent etter &#xA7; 3 plikter straks &#xE5; sende melding til Br&#xF8;nn&#xF8;ysundregistrene dersom et registrert medlem ikke lenger oppfyller vilk&#xE5;rene for &#xE5; v&#xE6;re registrert.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;5" data-name="&#xA7;5" id="paragraf-5">
        <h2 class="legalArticleHeader"><span class="legalArticleValue">&#xA7; 5</span>. <span class="legalArticleTitle">Vilk&#xE5;r for registrering av ut&#xF8;ver</span></h2>
        <article class="legalP" id="paragraf-5-ledd-1">Br&#xF8;nn&#xF8;ysundregistrene registrerer ut&#xF8;ver av alternativ behandling i registeret dersom:<ul class="defaultList"><li data-li-identifier="1." data-name="1."><article class="listArticle" id="paragraf-5-ledd-1-punkt-1"><article class="legalP" id="paragraf-5-ledd-1-punkt-1-ledd-1">Det er dokumentert at ut&#xF8;veren er medlem av organisasjon som er godkjent etter &#xA7; 3. Ut&#xF8;veren skal oppgi organisasjonsnummer, navn og adresse for ut&#xF8;verorganisasjonen.</article></article></li><li data-li-identifier="2." data-name="2."><article class="listArticle" id="paragraf-5-ledd-1-punkt-2"><article class="legalP" id="paragraf-5-ledd-1-punkt-2-ledd-1">Ut&#xF8;veren enten: <ul class="defaultList"><li data-li-identifier="a)" data-name="a)"><article class="listArticle" id="paragraf-5-ledd-1-punkt-2-ledd-1-punkt-1"><article class="legalP" id="paragraf-5-ledd-1-punkt-2-ledd-1-punkt-1-ledd-1">er registrert som selvstendig n&#xE6;ringsdrivende i Enhetsregisteret,</article></article></li><li data-li-identifier="b)" data-name="b)"><article class="listArticle" id="paragraf-5-ledd-1-punkt-2-ledd-1-punkt-2"><article class="legalP" id="paragraf-5-ledd-1-punkt-2-ledd-1-punkt-2-ledd-1">er deltager i ansvarlig selskap som er registrert i Enhetsregisteret, eller</article></article></li><li data-li-identifier="c)" data-name="c)"><article class="listArticle" id="paragraf-5-ledd-1-punkt-2-ledd-1-punkt-3"><article class="legalP" id="paragraf-5-ledd-1-punkt-2-ledd-1-punkt-3-ledd-1">er ansatt hos arbeidsgiver som er registrert i Enhetsregisteret. Det m&#xE5; fremlegges dokumentasjon p&#xE5; ansettelsesforhold.</article></article></li></ul></article></article></li><li data-li-identifier="3." data-name="3."><article class="listArticle" id="paragraf-5-ledd-1-punkt-3"><article class="legalP" id="paragraf-5-ledd-1-punkt-3-ledd-1">Ut&#xF8;veren har innsendt dokumentasjon p&#xE5; at vedkommende har gyldig forsikring for det &#xF8;konomiske ansvar som kan oppst&#xE5; overfor pasienter i forbindelse med behandlingsvirksomhet, eventuelt bekreftelse p&#xE5; ansettelsesforhold og dokumentasjon p&#xE5; at ut&#xF8;verens virksomhet er dekket av arbeidsgivers forsikring eller sikkerhetsstillelse.</article></article></li><li data-li-identifier="4." data-name="4."><article class="listArticle" id="paragraf-5-ledd-1-punkt-4"><article class="legalP" id="paragraf-5-ledd-1-punkt-4-ledd-1">Ut&#xF8;veren har oppgitt f&#xF8;dselsnummer eller D-nummer, navn og bostedsadresse, samt organisasjonsnummer, navn og adresse til den enhet hvor den alternative behandling ut&#xF8;ves.</article></article></li><li data-li-identifier="5." data-name="5."><article class="listArticle" id="paragraf-5-ledd-1-punkt-5"><article class="legalP" id="paragraf-5-ledd-1-punkt-5-ledd-1">Ut&#xF8;veren har oppgitt den tittel eller behandlingsform ut&#xF8;veren &#xF8;nsker &#xE5; registreres under.</article></article></li></ul></article>
        <article class="legalP" id="paragraf-5-ledd-2">Br&#xF8;nn&#xF8;ysundregistrene kan i s&#xE6;rlige tilfeller registrere ut&#xF8;ver av alternativ behandling dersom ut&#xF8;veren kan dokumentere at det foreligger en lignende tilknytning, som oppstilt i f&#xF8;rste ledd nr. 2 bokstav a) &#x2013; c), til en virksomhet som er registrert i Enhetsregisteret.</article>
        <article class="legalP" id="paragraf-5-ledd-3">Beslutning om ikke &#xE5; tillate registrering kan p&#xE5;klages til Sosial- og helsedirektoratet. Ved slik klage gjelder lov av 10. februar 1967 om behandlingsm&#xE5;ten i forvaltningssaker.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;6" data-name="&#xA7;6" id="paragraf-6">
        <h2 class="legalArticleHeader"><span class="legalArticleValue">&#xA7; 6</span>. <span class="legalArticleTitle">Plikter for registrert ut&#xF8;ver av alternativ behandling</span></h2>
        <article class="legalP" id="paragraf-6-ledd-1">Registrert ut&#xF8;ver plikter:<ul class="defaultList"><li data-li-identifier="1." data-name="1."><article class="listArticle" id="paragraf-6-ledd-1-punkt-1"><article class="legalP" id="paragraf-6-ledd-1-punkt-1-ledd-1">&#xC5; betale &#xE5;rlig avgift som fastsatt i &#xA7; 7 dersom ut&#xF8;veren &#xF8;nsker &#xE5; opprettholde registreringen.</article></article></li><li data-li-identifier="2." data-name="2."><article class="listArticle" id="paragraf-6-ledd-1-punkt-2"><article class="legalP" id="paragraf-6-ledd-1-punkt-2-ledd-1">&#xC5; sende inn &#xE5;rlig dokumentasjon som nevnt i &#xA7; 5 f&#xF8;rste ledd nr. 3.</article></article></li><li data-li-identifier="3." data-name="3."><article class="listArticle" id="paragraf-6-ledd-1-punkt-3"><article class="legalP" id="paragraf-6-ledd-1-punkt-3-ledd-1">&#xC5; straks melde fra til Br&#xF8;nn&#xF8;ysundregistrene dersom vilk&#xE5;rene for registrering etter &#xA7; 5 f&#xF8;rste ledd nr. 1, 2 og 3 ikke lenger er oppfylt, eller dersom ut&#xF8;veren ikke lenger &#xF8;nsker &#xE5; v&#xE6;re registrert.</article></article></li><li data-li-identifier="4." data-name="4."><article class="listArticle" id="paragraf-6-ledd-1-punkt-4"><article class="legalP" id="paragraf-6-ledd-1-punkt-4-ledd-1">&#xC5; straks melde fra til Br&#xF8;nn&#xF8;ysundregistrene ved bytte av arbeidsgiver, jf. &#xA7; 5 f&#xF8;rste ledd nr. 4.</article></article></li></ul></article>
        <article class="legalP" id="paragraf-6-ledd-2">Helsedepartementet kan fastsette n&#xE6;rmere frister for innsending av dokumentasjon som nevnt i f&#xF8;rste ledd nr. 2.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;7" data-name="&#xA7;7" id="paragraf-7">
        <h2 class="legalArticleHeader"><span class="legalArticleValue">&#xA7; 7</span>. <span class="legalArticleTitle">Registreringsgebyr og &#xE5;rlig avgift</span></h2>
        <article class="legalP" id="paragraf-7-ledd-1">Ved f&#xF8;rstegangsregistrering skal ut&#xF8;veren betale et registreringsgebyr.</article>
        <article class="legalP" id="paragraf-7-ledd-2">Registrert ut&#xF8;ver skal etter f&#xF8;rstegangsregistrering betale en &#xE5;rlig avgift for &#xE5; opprettholde registreringen.</article>
        <article class="legalP" id="paragraf-7-ledd-3">St&#xF8;rrelsen p&#xE5; registreringsgebyr og &#xE5;rlig avgift etter f&#xF8;rste og andre ledd fastsettes av Helsedepartementet. Det betales full avgift selv om ut&#xF8;veren bare er registrert en del av &#xE5;ret. Br&#xF8;nn&#xF8;ysundregistrene krever inn registreringsgebyr og &#xE5;rlig avgift.</article>
        <article class="legalP" id="paragraf-7-ledd-4">Helsedepartementet kan fastsette n&#xE6;rmere frister for betaling av registreringsgebyr og &#xE5;rlig avgift etter f&#xF8;rste og andre ledd.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;8" data-name="&#xA7;8" id="paragraf-8">
        <h2 class="legalArticleHeader"><span class="legalArticleValue">&#xA7; 8</span>. <span class="legalArticleTitle">Utelukkelse fra registeret</span></h2>
        <article class="legalP" id="paragraf-8-ledd-1">Ut&#xF8;ver som ikke lenger oppfyller vilk&#xE5;rene for registrering etter &#xA7; 3 &#x2013; &#xA7; 7 utelukkes fra registeret.</article>
        <article class="legalP" id="paragraf-8-ledd-2">Selv om vilk&#xE5;rene for registrering er oppfylt kan likevel Br&#xF8;nn&#xF8;ysundregistrene etter begj&#xE6;ring fra Sosial- og helsedirektoratet beslutte &#xE5; utelukke en registrert ut&#xF8;ver dersom s&#xE6;rlige grunner foreligger. F&#xF8;r det begj&#xE6;res utelukkelse skal Sosial- og helsedirektoratet ha innhentet uttalelse fra den registrerte ut&#xF8;ver. Avgj&#xF8;relse om utelukkelse kan p&#xE5;klages til Helsedepartementet. Ved slik klage gjelder lov av 10. februar 1967 om behandlingsm&#xE5;ten i forvaltningssaker.</article>
        <article class="legalP" id="paragraf-8-ledd-3">Ut&#xF8;ver som etter f&#xF8;rste ledd er utelukket fra registeret kan registreres p&#xE5; nytt dersom ut&#xF8;veren dokumenterer at vilk&#xE5;rene for registrering igjen er oppfylt og betaler ny registreringsavgift, jf. &#xA7; 7 f&#xF8;rste ledd.</article>
        <article class="legalP" id="paragraf-8-ledd-4">Ut&#xF8;ver kan ogs&#xE5; utelukkes fra registeret dersom arbeidsgiver melder fra om opph&#xF8;rt arbeidsforhold, og ut&#xF8;veren ikke innen 4 uker fra opph&#xF8;rt arbeidsforhold dokumenterer at vilk&#xE5;rene etter &#xA7; 5 igjen er oppfylt. Dersom det innen fristen dokumenteres at vilk&#xE5;rene igjen er oppfylt, skal det ikke betales nytt registreringsgebyr. Knytningen mellom tidligere arbeidsgiver og registrert ut&#xF8;ver slettes.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;9" data-name="&#xA7;9" id="paragraf-9">
        <h2 class="legalArticleHeader"><span class="legalArticleValue">&#xA7; 9</span>. <span class="legalArticleTitle">Registerets innhold og avgivelse av opplysninger fra registeret</span></h2>
        <article class="legalP" id="paragraf-9-ledd-1">Frivillig register over ut&#xF8;vere av alternativ behandling skal inneholde f&#xF8;lgende opplysninger:<ul class="defaultList"><li data-li-identifier="1." data-name="1."><article class="listArticle" id="paragraf-9-ledd-1-punkt-1"><article class="legalP" id="paragraf-9-ledd-1-punkt-1-ledd-1">Den registrerte ut&#xF8;vers navn, adresse og f&#xF8;dselsnummer eller D-nummer, jf. &#xA7; 5.</article></article></li><li data-li-identifier="2." data-name="2."><article class="listArticle" id="paragraf-9-ledd-1-punkt-2"><article class="legalP" id="paragraf-9-ledd-1-punkt-2-ledd-1">Dato for f&#xF8;rstegangsregistrering.</article></article></li><li data-li-identifier="3." data-name="3."><article class="listArticle" id="paragraf-9-ledd-1-punkt-3"><article class="legalP" id="paragraf-9-ledd-1-punkt-3-ledd-1">Hvilken enhet den registrerte ut&#xF8;ver sin virksomhet igjennom, angitt med organisasjonsnummer, navn og adresse, jf. &#xA7; 5.</article></article></li><li data-li-identifier="4." data-name="4."><article class="listArticle" id="paragraf-9-ledd-1-punkt-4"><article class="legalP" id="paragraf-9-ledd-1-punkt-4-ledd-1">Organisasjonsnummer, navn og adresse p&#xE5; godkjente ut&#xF8;verorganisasjoner som har medlemmer registrert i ut&#xF8;verregisteret, jf. &#xA7; 3.</article></article></li><li data-li-identifier="5." data-name="5."><article class="listArticle" id="paragraf-9-ledd-1-punkt-5"><article class="legalP" id="paragraf-9-ledd-1-punkt-5-ledd-1">Den registrerte ut&#xF8;vers tittel eller den behandlingsform vedkommende ut&#xF8;ver, samt organisasjonsnummer, navn og adresse p&#xE5; godkjent ut&#xF8;verorganisasjon som ut&#xF8;veren er medlem av, jf. &#xA7; 5.</article></article></li></ul></article>
        <article class="legalP" id="paragraf-9-ledd-2">Enhver har rett til &#xE5; gj&#xF8;re seg kjent med registrerte opplysninger etter f&#xF8;rste ledd. Dette gjelder likevel ikke f&#xF8;dselsnummer og D-nummer. Helsedepartementet kan bestemme hvordan opplysningene skal gj&#xF8;res tilgjengelig og bestemme at det kan ilegges gebyr for tjenesten.</article>
      </article>
      <article class="legalArticle" data-lovdata-URL="LTI/forskrift/2003-12-11-1500/&#xA7;10" data-name="&#xA7;10" id="paragraf-10">
        <h2 class="legalArticleHeader"><span class="legalArticleValue">&#xA7; 10</span>. <span class="legalArticleTitle">Ikrafttredelse</span></h2>
        <article class="legalP" id="paragraf-10-ledd-1">Forskriften trer i kraft 1. januar 2004.</article>
      </article>
      <section class="section" id="kapittel-1" data-lovdata-URL="LTI/forskrift/2003-12-11-1500/KAPITTEL_1">
        <h2>Merknader til forskrift av 11. desember 2003 nr. 1500 om frivillig registerordning for ut&#xF8;vere av alternativ behandling</h2>
        <article class="defaultP">
          <i>Merknader til &#xA7; 1. Form&#xE5;l:</i>
        </article>
        <article class="legalP" id="kapittel-1-ledd-1">Registerordningens form&#xE5;l slik det kommer til uttrykk i forskriftens &#xA7; 1, er todelt. For det f&#xF8;rste &#xE5; bidra til &#xE5; sikre ivaretakelse av pasientsikkerhet og forbrukerrettigheter dersom man opps&#xF8;ker registrerte ut&#xF8;vere, og for det andre &#xE5; bidra til &#xF8;kt seri&#xF8;sitet blant ut&#xF8;vere av alternativ behandling og forretningsmessig ordnede forhold.</article>
        <article class="legalP" id="kapittel-1-ledd-2">Selv om registerordningen ikke inneb&#xE6;rer noen offentlig vurdering eller godkjenning av faglig art av den enkelte behandler eller behandlingsform, vil ordningen inneholde elementer som b&#xE5;de g&#xE5;r p&#xE5; forretningsmessig seri&#xF8;sitet og elementer som skal bidra til at det stilles visse faglige og yrkesetiske krav. Begge deler kan bidra til &#xE5; sikre seri&#xF8;sitet hos ut&#xF8;verne og kan dermed ogs&#xE5; bidra til &#xE5; ivareta pasientsikkerhet.</article>
        <article class="legalP" id="kapittel-1-ledd-3">Av form&#xE5;lsbestemmelsen fremg&#xE5;r at registerordningen skal bidra til &#xF8;kt ivaretakelse av forbrukerrettigheter. Viktige elementer i forbrukersammenheng er blant annet brukernes eller pasientenes selvbestemmelsesrett og mulighetene til &#xE5; ta opplyste og reelle valg, beskyttelse mot risiko, sannferdighet og redelighet i markedsf&#xF8;ringen av tjenestetilbudet, ut&#xF8;vernes etterlevelse av god forretningsskikk og etiske regler, samt mulighet for &#xE5; kunne klage dersom man opplever &#xE5; ha grunnlag for det. De vilk&#xE5;r som f&#xF8;lger av registerordningen, b&#xE5;de for ut&#xF8;verorganisasjonene og den enkelte ut&#xF8;ver, skal bidra til ivaretakelse av slike forbrukerrettigheter, jf. s&#xE6;rlig forskriftens &#xA7; 3 og &#xA7; 5.</article>
        <article class="legalP" id="kapittel-1-ledd-4">Registerordningen skal som nevnt bidra til &#xE5; ivareta pasientsikkerhet og gi st&#xF8;rre trygghet for pasientene ved valg av behandler. Ordningen vil inneb&#xE6;re st&#xF8;rre forutsigbarhet for pasientene i den forstand at dersom en ut&#xF8;ver er registrert, vil dette blant annet inneb&#xE6;re at vedkommendes faglige bakgrunn er i samsvar med krav fastsatt av den enkeltes ut&#xF8;verorganisasjon, og at det foreligger et bransjebasert klageorgan som kan behandle eventuelle klager p&#xE5; en behandling. Det overlates til yrkesorganisasjonene &#xE5; stille faglige krav og &#xE5; p&#xE5;se at disse er overholdt n&#xE5;r medlemskap innvilges. Det er imidlertid en forutsetning fra det offentliges side at yrkesorganisasjonene stiller slike krav og p&#xE5;ser at dette er overholdt n&#xE5;r medlemskap innvilges, jf. n&#xE6;rmere om dette under merknadene til &#xA7; 3 og &#xA7; 4.</article>
        <article class="legalP" id="kapittel-1-ledd-5">Form&#xE5;let med forskriften, og dermed registerordningen, er videre &#xE5; bidra til seri&#xF8;sitet blant ut&#xF8;vere av alternativ behandling. Den som &#xF8;nsker &#xE5; la seg registrere m&#xE5; v&#xE6;re medlem av en godkjent ut&#xF8;verorganisasjon. For at organisasjonen skal kunne godkjennes, m&#xE5; en rekke vilk&#xE5;r av faglig art v&#xE6;re oppfylt. Selv om registerordningen ikke inneb&#xE6;rer noen vurdering og godkjenning p&#xE5; faglig grunnlag av den enkelte ut&#xF8;verorganisasjon, ut&#xF8;ver eller behandlingsform, vil de krav av faglig og forretningsmessig art som stilles til den som &#xF8;nsker &#xE5; la seg registrere, kunne bidra til at useri&#xF8;se ut&#xF8;vere skilles ut.</article>
        <article class="defaultP" margin-top="true">
          <i>Merknader til &#xA7; 2. Frivillig registerordning:</i>
        </article>
        <article class="legalP" id="kapittel-1-ledd-6">Registeret skal opprettes ved Br&#xF8;nn&#xF8;ysundregistrene, som ogs&#xE5; skal v&#xE6;re ansvarlig for &#xE5; drive og vedlikeholde registeret.</article>
        <article class="legalP" id="kapittel-1-ledd-7">Registerordningen er &#xE5;pen for &#xAB;ut&#xF8;vere av alternativ behandling&#xBB;. B&#xE5;de personer som er helsepersonell etter helsepersonelloven &#xA7; 3 og som ut&#xF8;ver alternativ behandling, og andre som ut&#xF8;ver alternativ behandling, kan bli registrert. Det er bare fysiske personer som kan la seg registrere i registerordningen. Juridiske personer, for eksempel selskaper som tilbyr behandlingsvirksomhet, vil ikke kunne bli registrert. Eierne eller ansatte i slike selskaper som faktisk utf&#xF8;rer behandlingsvirksomheten, vil kunne registrere seg i registerordningen.</article>
        <article class="legalP" id="kapittel-1-ledd-8">I samsvar med &#xA7; 3 i lov om alternativ behandling av sykdom mv., er registerordningen frivillig. Registerordningen vil gjelde i forhold til alle typer alternativ behandling som omfattes av loven. Det er ikke krav om at man er registrert for &#xE5; kunne ut&#xF8;ve alternativ behandling. Alle de &#xF8;vrige bestemmelsene i lov om alternativ behandling av sykdom mv. vil gjelde for ut&#xF8;vere av alternativ behandling, uavhengig av om ut&#xF8;veren er registrert eller ikke.</article>
        <article class="legalP" id="kapittel-1-ledd-9">Forskriftens stedlige virkeomr&#xE5;de vil v&#xE6;re det samme som lov om alternativ behandling av sykdom mv., jf. lovens &#xA7; 2 f&#xF8;rste ledd, hvor det fremg&#xE5;r at loven gjelder den som tilbyr eller ut&#xF8;ver alternativ behandling &#xAB;i riket&#xBB;.</article>
        <article class="legalP" id="kapittel-1-ledd-10">Av lov om alternativ behandling av sykdom mv. &#xA7; 2 tredje ledd, fremg&#xE5;r at det med alternativ behandling siktes til &#xAB;helserelatert behandling&#xBB;, og da i hovedsak slik behandling som skjer utenfor helsetjenesten og som ikke ut&#xF8;ves av helsepersonell. Av lovens &#xA7; 3 fremg&#xE5;r at registerordningen gjelder for den som ut&#xF8;ver alternativ behandling. I samsvar med lovens ordlyd vil forskriften, og dermed registerordningen, v&#xE6;re avgrenset mot personer som tilbyr eller ut&#xF8;ver tjenester som ikke kan sies &#xE5; v&#xE6;re &#xAB;helserelatert behandling&#xBB;. Dette inneb&#xE6;rer en avgrensning mot tjenester som i hovedsak retter seg mot &#xF8;kt fysisk og psykisk velv&#xE6;re, skj&#xF8;nnhetspleie eller andre tjenester med mer kosmetisk form&#xE5;l, tjenester som i hovedsak m&#xE5; sies &#xE5; rette seg mot personlig selvutvikling (for eksempel enkelte former for meditasjon) og lignende. Ut&#xF8;vere av slike tjenester kan ikke bli registrert, og deres ut&#xF8;verorganisasjoner kan av samme grunn heller ikke bli godkjent i henhold til registerordningen.</article>
        <article class="legalP" id="kapittel-1-ledd-11">Den n&#xE6;rmere avgrensning mot tjenester som ikke kan sies &#xE5; v&#xE6;re helserelatert behandling vil m&#xE5;tte skje etter en konkret helhetsvurdering, og i f&#xF8;rste omgang i forbindelse med Sosial- og helsedirektoratets vurdering av hvilke ut&#xF8;verorganisasjoner som kan bli godkjent, jf. forskriftens &#xA7; 3. Ved vurderingen av om en organisasjon som s&#xF8;ker godkjenning kan sies &#xE5; drive helserelatert behandling, m&#xE5; direktoratet selv vurdere om det er behov for &#xE5; innhente r&#xE5;d eller vurdering fra s&#xE6;rskilt sakkyndige eller andre.</article>
        <article class="legalP" id="kapittel-1-ledd-12">Selv om det er Sosial- og helsedirektoratet som godkjenner ut&#xF8;verorganisasjonene, vil det v&#xE6;re Br&#xF8;nn&#xF8;ysundregistrene som avgj&#xF8;r om den enkelte ut&#xF8;ver oppfyller vilk&#xE5;rene for registrering, jf. forskriftens &#xA7; 2 og &#xA7; 5. Br&#xF8;nn&#xF8;ysundregistrene m&#xE5; i den forbindelse p&#xE5;se at ut&#xF8;veren er medlem av en godkjent organisasjon, samt for &#xF8;vrig oppfyller de vilk&#xE5;r som er fastsatt i forskriften.</article>
        <article class="defaultP" margin-top="true">
          <i>Merknader til &#xA7; 3. Godkjenning av ut&#xF8;verorganisasjoner:</i>
        </article>
        <article class="legalP" id="kapittel-1-ledd-13">Av bestemmelsens f&#xF8;rste ledd fremg&#xE5;r at Sosial- og helsedirektoratet er ansvarlig for godkjenning av ut&#xF8;verorganisasjoner som kan delta i registerordningen. Direktoratet m&#xE5; p&#xE5;se at den enkelte organisasjon oppfyller de vilk&#xE5;r som er fastsatt i forskriften. Vurderingen av om en organisasjon skal godkjennes, m&#xE5; ta utgangspunkt i informasjon som den enkelte organisasjon sender inn. Direktoratet kan utforme s&#xE6;rskilt s&#xF8;knadsskjema eller en oversikt over hva slags informasjon ut&#xF8;verorganisasjonene skal sende inn.</article>
        <article class="legalP" id="kapittel-1-ledd-14">I f&#xF8;rste ledd er det oppstilt ni vilk&#xE5;r som alle m&#xE5; v&#xE6;re oppfylt for at en ut&#xF8;verorganisasjon kan bli godkjent. En rekke av disse vilk&#xE5;rene vil indirekte medf&#xF8;re at det stilles krav til den enkelte ut&#xF8;ver som er medlem av organisasjonen, jf. blant annet vilk&#xE5;rene om at organisasjonen m&#xE5; ha vedtekter som tilsier at ut&#xF8;veren m&#xE5; forplikte seg til &#xE5; drive forsvarlig virksomhet, gi n&#xF8;dvendig informasjon til pasienten og &#xE5; behandle helse- og personopplysninger p&#xE5; en forsvarlig m&#xE5;te. Det er ut&#xF8;verorganisasjonene selv som m&#xE5; fastsette og konkretisere slike krav til medlemmene, samt f&#xF8;re tilsyn med at egne medlemmer overholder disse.</article>
        <article class="legalP" id="kapittel-1-ledd-15">De fleste ut&#xF8;verorganisasjonene har bare medlemmer innenfor en bestemt behandlingsform eller terapiretning. Det finnes imidlertid enkelte ut&#xF8;verorganisasjoner som fremst&#xE5;r som paraplyorganisasjoner og som organiserer medlemmer innenfor en rekke forskjellige behandlingsformer. Typisk eksempel vil kunne v&#xE6;re der hvor flere tidligere selvstendige ut&#xF8;verorganisasjoner har sl&#xE5;tt seg sammen, men fortsatt best&#xE5;r av mer eller mindre atskilte enheter knyttet til ulike behandlingsformer/terapiretninger. Ut&#xF8;verorganisasjonen vil til en viss grad kunne fremst&#xE5; som best&#xE5;ende av flere &#xAB;underorganisasjoner&#xBB; eller &#xAB;del-organisasjoner&#xBB; som organiserer ulike medlemmer avhengig av hvilken behandlingsform de ut&#xF8;ver. I slike tilfeller kan det imidlertid tenkes at en &#xAB;paraplyorganisasjon&#xBB; ivaretar enkelte fellesfunksjoner/-organer som alle &#xAB;underorganisasjonene&#xBB; skal v&#xE6;re underlagt eller forpliktet av. For eksempel kan en paraplyorganisasjon ha et klageorgan eller et yrkesetisk r&#xE5;d som skal v&#xE6;re felles for alle &#xAB;underorganisasjonene.&#xBB;</article>
        <article class="legalP" id="kapittel-1-ledd-16">N&#xE5;r direktoratet skal ta stilling til om slike paraplyorganisasjoner eller organisasjoner som best&#xE5;r av mer eller mindre selvstendige &#xAB;underorganisasjoner&#xBB; skal godkjennes, vil direktoratet m&#xE5;tte vurdere om hele ut&#xF8;verorganisasjonen kan godkjennes som s&#xE5;dan, eller om godkjenningen m&#xE5; begrenses til &#xE5; bare gjelde bestemte &#xAB;underorganisasjoner&#xBB;. P&#xE5; samme m&#xE5;te vil direktoratet ogs&#xE5; kunne avsl&#xE5; eller begrense godkjenningen i tilfeller hvor en organisasjon best&#xE5;r av flere selvstendige &#xAB;underorganisasjoner&#xBB;, hvorav enkelte &#xAB;underorganisasjoner&#xBB; ikke kan anses for &#xE5; drive &#xAB;helserelatert behandling&#xBB;, jf. merknadene til &#xA7; 2.</article>
        <article class="legalP" id="kapittel-1-ledd-17">Som det vil fremg&#xE5; kreves det i enkelte av vilk&#xE5;rene at ut&#xF8;verorganisasjonen skal ha vedtekter som for eksempel stiller faglige krav for medlemskap eller fastsetter yrkesetiske regler som medlemmene m&#xE5; f&#xF8;lge, jf. vilk&#xE5;r nr. 1 og nr. 2. Med dette menes ikke at den n&#xE6;rmere utforming av slike krav eller regler n&#xF8;dvendigvis m&#xE5; v&#xE6;re inntatt i selve vedtektene til organisasjonen. Det vil v&#xE6;re tilstrekkelig at det av vedtektene fremg&#xE5;r at det stilles slike krav eller er fastsatt slike regler, at disse vil v&#xE6;re avgj&#xF8;rende for rett til medlemskap/bindende for medlemmets yrkesut&#xF8;velse og at det er inntatt en henvisning til eller angivelse av hvor disse kan finnes. P&#xE5; bakgrunn av vedtektene skal det v&#xE6;re mulig for blant annet organisasjonens medlemmer, helsepersonell, helsemyndigheter og pasienter, &#xE5; kunne identifisere fagkravene/retningslinjene.</article>
        <article class="defaultP" margin-top="true">
          <i>Nr. 1 &#x2013; faglige krav til den som &#xF8;nsker &#xE5; bli medlem av organisasjonen</i>
        </article>
        <article class="legalP" id="kapittel-1-ledd-18">For at en ut&#xF8;verorganisasjon skal bli godkjent, m&#xE5; organisasjonen ha fastsatt n&#xE6;rmere bestemte faglige krav for rett til medlemskap. Det er opp til organisasjonen selv &#xE5; fastsette de faglige kravene for medlemskap, og det m&#xE5; fremg&#xE5; av organisasjonens vedtekter at det stilles slike krav. Dersom fagkravene i seg selv ikke er inntatt i vedtektene, m&#xE5; det som nevnt av vedtektene klart fremg&#xE5; at det gjelder s&#xE6;rskilte fagkrav, eventuelt hvor disse kan finnes og hvem som fastsetter disse. Ved s&#xF8;knad om godkjenning av organisasjonen m&#xE5; redegj&#xF8;relse for slike fagkrav i s&#xE5; fall vedlegges sammen med vedtektene.</article>
        <article class="legalP" id="kapittel-1-ledd-19">Sosial- og helsedirektoratet skal kun p&#xE5;se at organisasjonene har vedtekter som stiller faglige krav til den som &#xF8;nsker &#xE5; bli medlem i organisasjonen. Det n&#xE6;rmere innhold av disse skal ikke v&#xE6;re gjenstand for godkjenning av direktoratet, men direktoratet m&#xE5; p&#xE5;se at de vedtekter som stiller faglige krav for medlemskap ikke er i strid med relevante lover og forskrifter, for eksempel lov om alternativ behandling av sykdom mv., konkurranselovgivningen osv. Eksempel i forhold til sistnevnte kan v&#xE6;re dersom vedtektene inneholder bestemmelser som regulerer konkurransen mellom organisasjonenes medlemmer.</article>
        <article class="legalP" id="kapittel-1-ledd-20">Direktoratet m&#xE5; videre foreta en realitetsvurdering av om det kan sies &#xE5; foreligge klart fastsatte faglige krav. I forskriften er det ikke inntatt noen n&#xE6;rmere regulering av hva slike fagkrav skal inneholde og hvor detaljerte og omfangsrike de skal v&#xE6;re, men det skal likevel v&#xE6;re mulig b&#xE5;de for offentlige myndigheter, den enkelte ut&#xF8;ver som &#xF8;nsker &#xE5; bli medlem av organisasjonen, pasienter og andre, &#xE5; identifisere hvilke fagkrav som organisasjonen setter til sine medlemmer. Organisasjonens faglige krav m&#xE5; foreligge i skriftlig form, og beskrivelsen av fagkravene b&#xF8;r v&#xE6;re av et slikt omfang og ha et slikt detaljeringsniv&#xE5; at de mest sentrale bestanddeler av fagkravene eller hovedtrekkene fremg&#xE5;r. Det kreves s&#xE5;ledes et visst minimum av detaljering og presisjonsniv&#xE5; ved beskrivelsen av fagkrav. Det vil her m&#xE5;tte foretas en helhetsvurdering, men normalt vil vilk&#xE5;ret m&#xE5;tte sies &#xE5; v&#xE6;re oppfylt dersom det klart fremg&#xE5;r hva slags utdanning eller faglig bakgrunn organisasjonen krever at medlemmet skal ha.</article>
        <article class="legalP" id="kapittel-1-ledd-21">Enkelte ut&#xF8;vere mener at deres behandlingsform i hovedsak bygger p&#xE5; naturgitte kunnskaper og evner hos den enkelte ut&#xF8;ver, og dermed slik at den enkelte ut&#xF8;ver ikke eller bare i mindre utstrekning kan erverve seg slike kunnskaper og evner gjennom teoretiske og praktiske studier. Dette vil typisk gjelde for healing eller terapeutisk ber&#xF8;ring. Ogs&#xE5; organisasjoner for slike ut&#xF8;vergrupper kan godkjennes dersom organisasjonen klart definerer hvilke egenskaper og kunnskaper det enkelte medlem m&#xE5; dokumentere eller beskrive &#xE5; ha. I slike tilfeller hvor det ikke foreligger klart definerte teoretiske fagkrav i forhold til den terapiform som ut&#xF8;veren benytter seg av, b&#xF8;r det ogs&#xE5; legges vekt p&#xE5; om det stilles andre krav av mer faglig karakter til medlemmene, for eksempel krav om visse medisinske eller helsefaglige basiskunnskaper, krav om at det enkelte medlem er forpliktet til &#xE5; motta veiledning eller ha veiledet praksis, osv.</article>
        <article class="defaultP" margin-top="true">
          <i>Nr. 2 &#x2013; yrkesetiske regler for medlemmene</i>
        </article>
        <article class="legalP" id="kapittel-1-ledd-22">For &#xE5; kunne bli godkjent m&#xE5; organisasjonene ha fastsatt yrkesetiske regler som det enkelte medlem er forpliktet til &#xE5; etterleve i sin virksomhetsut&#xF8;velse.</article>
        <article class="legalP" id="kapittel-1-ledd-23">I motsetning til faglige krav som s&#xE6;rlig vil omhandle hvilke teoretiske og praktiske kunnskaper som kreves f&#xF8;r vedkommende ut&#xF8;ver kan bli medlem av ut&#xF8;verorganisasjonen, jf. ovenfor, vil yrkesetiske eller fagetiske regler s&#xE6;rlig omhandle hvordan den enkelte ut&#xF8;ver skal ut&#xF8;ve sin virksomhet. Typiske eksempler vil v&#xE6;re regler for hvordan ut&#xF8;veren skal ut&#xF8;ve den pasientrettede del av virksomheten, hvordan ut&#xF8;veren skal forholde seg til andre alternative behandlere, til helsepersonell eller helsetjenesten, til offentlige helsemyndigheter, hvordan ut&#xF8;veren skal markedsf&#xF8;re sin virksomhet osv.</article>
        <article class="legalP" id="kapittel-1-ledd-24">Yrkesetiske eller fagetiske regler b&#xF8;r ogs&#xE5; inneholde regler om informasjonsplikt overfor pasienten, plikt til &#xE5; la pasienten medvirke i behandlingen, plikt til &#xE5; innhente informert samtykke fra pasienten til behandlingen. I den forbindelse vises det ogs&#xE5; til bestemmelsens vilk&#xE5;r nr. 3, 4 og 5 som til en viss grad vil kunne overlappe.</article>
        <article class="legalP" id="kapittel-1-ledd-25">I likhet med hva som gjelder i forhold til vurderingen av organisasjonens faglige krav i henhold til vilk&#xE5;r nr. 1, skal direktoratet heller ikke foreta en vurdering av de yrkesetiske reglenes innhold, men kun p&#xE5;se at organisasjonen har fastsatt slike. Hvorvidt den enkelte organisasjon kan sies &#xE5; ha fastsatt yrkesetiske regler m&#xE5; bero p&#xE5; en helhetsvurdering. Som utgangspunkt skal det ikke stilles for strenge krav, men ogs&#xE5; her kreves et visst minimum av detaljering og presisjonsniv&#xE5; ved beskrivelsen av de yrkesetiske reglene f&#xF8;r vilk&#xE5;ret kan sies &#xE5; v&#xE6;re oppfylt. De yrkesetiske reglene eller retningslinjene m&#xE5; foreligge i skriftlig form, og b&#xF8;r ogs&#xE5; v&#xE6;re av et slikt omfang at de dekker de mest sentrale aspekter knyttet til yrkesut&#xF8;velsen, jf. momentene ovenfor. Ogs&#xE5; her skal det v&#xE6;re mulig b&#xE5;de for offentlige myndigheter, den enkelte ut&#xF8;ver som &#xF8;nsker &#xE5; bli medlem av organisasjonen, pasienter og andre, &#xE5; identifisere hvilke yrkesetiske regler som organisasjonen setter overfor sine medlemmer. I likhet med hva som gjelder for vilk&#xE5;r nr. 1, m&#xE5; direktoratet ogs&#xE5; p&#xE5;se at de yrkesetiske reglene ikke er i strid med relevante lover og forskrifter.</article>
        <article class="defaultP" margin-top="true">
          <i>Nr. 3 &#x2013; plikt til &#xE5; drive forsvarlig virksomhet</i>
        </article>
        <article class="legalP" id="kapittel-1-ledd-26">For &#xE5; bli godkjent m&#xE5; ut&#xF8;verorganisasjonen ha vedtektsfestet at organisasjonens medlemmer m&#xE5; forplikte seg til &#xE5; drive forsvarlig virksomhet.</article>
        <article class="legalP" id="kapittel-1-ledd-27">Vilk&#xE5;ret tydeliggj&#xF8;r at alternative behandlere har en plikt til &#xE5; ut&#xF8;ve sin virksomhet forsvarlig, og at det ogs&#xE5; p&#xE5; dette omr&#xE5;det stilles visse faglighets- og kvalitetskrav til ut&#xF8;verne.</article>
        <article class="legalP" id="kapittel-1-ledd-28">Den enkelte ut&#xF8;verorganisasjon m&#xE5; selv vurdere hva som er &#xE5; anse for forsvarlig virksomhet innenfor den eller de alternative behandlingsformer som organisasjonens medlemmer tilbyr. Innf&#xF8;ring av en slik forsvarlighetsplikt gjennom registerordningen vil derfor i f&#xF8;rste rekke inneb&#xE6;re at medlemmene m&#xE5; forplikte seg til &#xE5; ut&#xF8;ve sin virksomhet i henhold til de kvalifikasjoner de besitter og i samsvar med faglige krav og yrkesetiske retningslinjer fastsatt av ut&#xF8;verorganisasjonen.</article>
        <article class="legalP" id="kapittel-1-ledd-29">Videre vil det v&#xE6;re opp til den enkelte organisasjon &#xE5; vurdere i hvilken utstrekning og p&#xE5; hvilken m&#xE5;te den &#xF8;nsker &#xE5; utdype innholdet i dette forsvarlighetskravet. I tillegg til det som f&#xF8;lger av organisasjonens faglige krav og yrkesetiske retningslinjer, kan det tenkes at organisasjonen utvikler faglige &#xAB;bransjestandarder&#xBB; til utfylling eller konkretisering av fagkrav/yrkesetiske retningslinjer. I den grad det foreligger skriftlige retningslinjer eller &#xAB;bransjestandarder&#xBB; vil det v&#xE6;re naturlig for ut&#xF8;verorganisasjonen &#xE5; tillegge disse en viss vekt, for eksempel ved behandling av en eventuell klagesak. Ved at det enkelte medlem m&#xE5; forplikte seg til &#xE5; drive forsvarlig virksomhet, vil ogs&#xE5; dette inng&#xE5; som et vurderingstema klageorganet vil m&#xE5;tte vurdere ved pasientklager, jf. nedenfor om vilk&#xE5;r nr. 6.</article>
        <article class="defaultP" margin-top="true">
          <i>Nr. 4 &#x2013; plikt til &#xE5; gi n&#xF8;dvendig informasjon</i>
        </article>
        <article class="legalP" id="kapittel-1-ledd-30">For &#xE5; bli godkjent m&#xE5; ut&#xF8;verorganisasjonen ha vedtektsfestet at organisasjonens medlemmer m&#xE5; forplikte seg til &#xE5; gi n&#xF8;dvendig informasjon til sine pasienter.</article>
        <article class="legalP" id="kapittel-1-ledd-31">Krav om n&#xF8;dvendig informasjon anses som en sentral pasient-/forbrukerrettighet. At det gis tilstrekkelig informasjon vil v&#xE6;re grunnleggende for at pasienten skal kunne foreta veloverveide valg. Informasjonen b&#xF8;r omfatte hva slags behandling som tilbys, i hvilken grad denne kan anses for effektiv, eventuelle bivirkninger, hvor lenge pasienten antas &#xE5; m&#xE5;tte fortsette med behandlingen f&#xF8;r den virker, kostnader forbundet med behandlingen, informasjon om fagspesifikke forklaringsmodeller/virkelighetsforst&#xE5;else som ligger til grunn for behandlingen osv.</article>
        <article class="legalP" id="kapittel-1-ledd-32">N&#xE5;r det gjelder ut&#xF8;verens adgang til &#xE5; markedsf&#xF8;re sin virksomhet, vises det til forskrift av 11. desember 2003 nr. 1501 om markedsf&#xF8;ring av alternativ behandling av sykdom.</article>
        <article class="legalP" id="kapittel-1-ledd-33">Ved at det enkelte medlem m&#xE5; forplikte seg til &#xE5; ivareta informasjonsplikten overfor pasienten, vil ogs&#xE5; dette inng&#xE5; som et vurderingstema klageorganet vil m&#xE5;tte vurdere ved pasientklager, jf. nedenfor om vilk&#xE5;r nr. 6.</article>
        <article class="defaultP" margin-top="true">
          <i>Nr. 5 &#x2013; plikt til &#xE5; behandle helse- og personopplysninger p&#xE5; en forsvarlig m&#xE5;te</i>
        </article>
        <article class="legalP" id="kapittel-1-ledd-34">For &#xE5; bli godkjent m&#xE5; ut&#xF8;verorganisasjonen ha vedtektsfestet at organisasjonens medlemmer m&#xE5; forplikte seg til &#xE5; behandle helse- og personopplysninger p&#xE5; en forsvarlig m&#xE5;te. Av &#xA7; 4 i lov om alternativ behandling av sykdom mv. fremg&#xE5;r at alternative behandlere i tillegg er p&#xE5;lagt taushetsplikt.</article>
        <article class="legalP" id="kapittel-1-ledd-35">Vilk&#xE5;ret inneb&#xE6;rer ikke at alternative behandler p&#xE5;legges en dokumentasjonsplikt tilsvarende den plikt helsepersonell har til &#xE5; f&#xF8;re journal etter helsepersonelloven &#xA7; 39 og &#xA7; 40, og vilk&#xE5;ret inneb&#xE6;rer dermed ikke en plikt for behandleren til ut fra en faglig vurdering &#xE5; s&#xF8;rge for &#xE5; dokumentere de unders&#xF8;kelser som er gjort, den behandling som er igangsatt, effekten av disse og lignende.</article>
        <article class="legalP" id="kapittel-1-ledd-36">Med krav om forsvarlig behandling av helse- og personopplysninger, siktes det i denne forskriften imidlertid til at opplysninger som den enkelte ut&#xF8;ver f&#xE5;r kjennskap til gjennom sin behandlingsvirksomhet, skal oppbevares, behandles og brukes i samsvar med det som f&#xF8;lger av personvernregelverket, s&#xE6;rlig lov av 14. april 2000 nr. 31 om behandling av personopplysninger og forskrift av 15. desember 2000 nr. 1265 til personopplysningsloven. Dersom en ut&#xF8;ver velger &#xE5; f&#xF8;re pasientjournal, vil dette typisk inneb&#xE6;re en behandling av helse- og personopplysninger som m&#xE5; skje i samsvar nevnte regelverk. Hovedreglene etter personopplysningsloven er at det for behandling av sensitive personopplysninger (typisk helseopplysninger) vil v&#xE6;re n&#xF8;dvendig med konsesjon eller overholdelse av meldeplikt til Datatilsynet. I tillegg m&#xE5; den enkelte ut&#xF8;ver ha pasientens samtykke for &#xE5; behandle personopplysningene (typisk nedtegne opplysninger i en pasientjournal) og ut&#xF8;veren m&#xE5; ved behandlingen av opplysningene overholde de vilk&#xE5;r som f&#xF8;lger av eller i medhold av loven. Blant annet er pasienten med hjemmel i personopplysningsloven gitt en rekke rettigheter, for eksempel rett til innsyn, rett til informasjon n&#xE5;r det samles inn opplysninger og rett til &#xE5; kreve retting og/eller sletting av mangelfulle personopplysninger. Ut&#xF8;veren vil m&#xE5;tte s&#xF8;rge for at pasienten kan ivareta sine rettigheter etter loven.</article>
        <article class="defaultP" margin-top="true">
          <i>Nr. 6 &#x2013; klagerett</i>
        </article>
        <article class="legalP" id="kapittel-1-ledd-37">For &#xE5; bli godkjent m&#xE5; ut&#xF8;verorganisasjonen ha vedtektsfestet en klagerett for pasienter. En pasient skal kunne klage til organisasjonens yrkesetiske r&#xE5;d eller et s&#xE6;rskilt opprettet klageorgan over et medlems yrkesfaglige adferd.</article>
        <article class="legalP" id="kapittel-1-ledd-38">Den enkelte organisasjon bestemmer selv hvordan klageordningen og saksbehandlingen av klager skal organiseres, herunder saksgang ved pasientklager, sammensetning og arbeidsform for klageorganet/yrkesetisk r&#xE5;d og hvilken myndighet klageorganet/yrkesetisk r&#xE5;d skal ha i forhold til organisasjonens &#xF8;vrige organer. Det forutsettes imidlertid at klageordningen skal v&#xE6;re reell, og da i den forstand at pasienten faktisk har mulighet for &#xE5; klage, at pasienten innen rimelig tid kan f&#xE5; klagen behandlet av organisasjonens klageorgan, og at klagen behandles av et upartisk og habilt klageorgan, sml. forvaltningslovens &#xA7; 6 om habilitet.</article>
        <article class="legalP" id="kapittel-1-ledd-39">Det er ut&#xF8;verens &#xAB;yrkesfaglige adferd&#xBB; som det kan klages p&#xE5;. Begrepet skal tolkes vidt, og det vil s&#xE5;ledes v&#xE6;re adgang til &#xE5; klage p&#xE5; en rekke sider ved virksomheten. Klageorganet skal kunne behandle klager knyttet til &#xAB;fagligheten&#xBB; av den gitte behandling, for eksempel om behandlingen har v&#xE6;rt i samsvar med det som anses for &#xE5; v&#xE6;re faglige krav og normer for den aktuelle behandlingsformen slik dette er definert eller beskrevet av den aktuelle ut&#xF8;verorganisasjonen. Klageorganet m&#xE5; ogs&#xE5; kunne behandle klager knyttet til andre aspekter ved behandlerens ut&#xF8;velse av behandlingsvirksomheten, for eksempel hva slags informasjon som er gitt forut for og underveis i behandlingsforl&#xF8;pet, hvordan behandleren har opptr&#xE5;dt i m&#xF8;tet med pasienten, behandlerens omtale og anbefalinger vedr&#xF8;rende pasientens forhold til den ordin&#xE6;re helsetjeneste eller &#xAB;skolemedisinsk&#xBB; behandling, ut&#xF8;verens behandling av helse- og personopplysninger, urimelige &#xF8;konomiske utlegg for pasienten og lignende. Klageorganet m&#xE5; ogs&#xE5; kunne behandle klager p&#xE5; at en ut&#xF8;ver har drevet virksomhet i strid med lov om alternativ behandling av sykdom mv., for eksempel brudd p&#xE5; reglene om taushetsplikt, reglene om markedsf&#xF8;ring eller reglene om hva slags sykdommer eller lidelser ut&#xF8;veren har lov til &#xE5; behandle.</article>
        <article class="legalP" id="kapittel-1-ledd-40">Klageorganet m&#xE5; v&#xE6;re slik sammensatt at det har kompetanse til &#xE5; behandle saker av faglig karakter, s&#xE5; vel som sp&#xF8;rsm&#xE5;l av mer etisk karakter eller forretningsmessig art.</article>
        <article class="defaultP" margin-top="true">
          <i>Nr. 7 &#x2013; mulighet for utelukkelse av medlemmer</i>
        </article>
        <article class="legalP" id="kapittel-1-ledd-41">For &#xE5; bli godkjent m&#xE5; ut&#xF8;verorganisasjon ha vedtektsfestet en mulighet for &#xE5; utelukke eller ekskludere medlemmer p&#xE5; n&#xE6;rmere fastsatte vilk&#xE5;r.</article>
        <article class="legalP" id="kapittel-1-ledd-42">Det er den enkelte ut&#xF8;verorganisasjon som bestemmer hvilket organ som skal ha myndighet til &#xE5; beslutte utelukkelse/eksklusjon fra organisasjonen. Slik myndighet kan for eksempel v&#xE6;re tillagt organisasjonens styre, eventuelt med krav om at styret p&#xE5; forh&#xE5;nd skal ha innhentet uttalelse fra organisasjonens klageorgan eller yrkesetiske r&#xE5;d. Ut&#xF8;verorganisasjonen m&#xE5; selv fastsette den n&#xE6;rmere saksgang og saksbehandlingsregler for denne type saker.</article>
        <article class="legalP" id="kapittel-1-ledd-43">Likedan m&#xE5; organisasjonen selv bestemme hvilke vilk&#xE5;r som m&#xE5; v&#xE6;re oppfylt f&#xF8;r det kan treffes vedtak om utelukkelse/eksklusjon, og n&#xE5;r disse vilk&#xE5;r skal sies &#xE5; v&#xE6;re oppfylt. I Ot.prp.nr.27 (2002&#x2013;2003) Om lov om alternativ behandling av sykdom mv., er det om dette vilk&#xE5;ret vist til at s&#xE6;rlig hensynet til pasientsikkerhet tilsier at en organisasjon skal kunne utelukke/ekskludere medlemmer og at en slik adgang vil kunne bidra til at useri&#xF8;se ut&#xF8;vere skilles ut. Utelukkelse/eksklusjon b&#xF8;r derfor v&#xE6;re mulig dersom en ut&#xF8;ver har drevet virksomhet som er i strid med organisasjonens regelverk, for eksempel de fagetiske retningslinjer, eller dersom ut&#xF8;veren har drevet sin virksomhet i strid med det som av organisasjonen anses for &#xE5; v&#xE6;re faglig forsvarlig innenfor aktuelle behandlingsform eller i strid med det som ellers f&#xF8;lger av organisasjonens faglige krav. Det vil v&#xE6;re naturlig at klageorganets avgj&#xF8;relse i klagesaker p&#xE5; ut&#xF8;veren blir tillagt vekt ved vurderingen av om et medlem skal utelukkes/ekskluderes. Utelukkelse/eksklusjon b&#xF8;r ogs&#xE5; v&#xE6;re mulig dersom ut&#xF8;veren driver virksomhet som er i strid med lov om alternativ behandling av sykdom, for eksempel utf&#xF8;rer behandling som han i henhold til loven ikke har adgang til &#xE5; utf&#xF8;re eller markedsf&#xF8;rer virksomheten i strid med loven eller markedsf&#xF8;ringsforskriften. Utelukkelse/eksklusjon b&#xF8;r ogs&#xE5; v&#xE6;re mulig dersom ut&#xF8;veren er straffed&#xF8;mt for overtredelse av nevnte lov med forskrifter.</article>
        <article class="legalP" id="kapittel-1-ledd-44">Ved vurderingen av om en ut&#xF8;verorganisasjon skal godkjennes, skal Sosial- og helsedirektoratet heller ikke i forhold til reglene om utelukkelse/eksklusjon foreta noen faglig vurdering av de n&#xE6;rmere reglers materielle eller prosessuelle innhold, men direktoratet m&#xE5; p&#xE5;se at organisasjonen har vedtektsfestet regler som reelt sett medf&#xF8;rer at organisasjonen har mulighet til &#xE5; utelukke medlemmer p&#xE5; n&#xE6;rmere bestemte vilk&#xE5;r. I likhet med hva som er nevnt tidligere m&#xE5; det imidlertid stilles visse minimumskrav til dette regelverket f&#xF8;r vilk&#xE5;ret kan sies &#xE5; v&#xE6;re oppfylt. Som utgangspunkt skal det ikke stilles for strenge krav, men ogs&#xE5; i disse tilfellene m&#xE5; det kreves et visst minimum av detaljering og presisjonsniv&#xE5; ved beskrivelsen av den vedtektsfestede muligheten for &#xE5; utelukke/ekskludere medlemmer f&#xF8;r vilk&#xE5;ret kan sies &#xE5; v&#xE6;re oppfylt. Ogs&#xE5; her m&#xE5; det v&#xE6;re mulig b&#xE5;de for offentlige myndigheter, den enkelte ut&#xF8;ver som &#xF8;nsker &#xE5; bli medlem av organisasjonen, pasienter og andre, &#xE5; identifisere hvilken adgang og p&#xE5; hvilke vilk&#xE5;r ut&#xF8;verorganisasjonen kan utelukke/ekskludere medlemmer.</article>
        <article class="defaultP" margin-top="true">
          <i>Nr. 8 &#x2013; et visst antall medlemmer</i>
        </article>
        <article class="legalP" id="kapittel-1-ledd-45">For &#xE5; bli godkjent m&#xE5; ut&#xF8;verorganisasjon ha minst 30 medlemmer. Et slikt minimumsantall medlemmer vil v&#xE6;re n&#xF8;dvendig for at organisasjonen skal kunne ha et reelt klageorgan, og for &#xE5; kunne drive dette klageorganet p&#xE5; en forsvarlig m&#xE5;te. Videre vil det v&#xE6;re n&#xF8;dvendig med et visst antall medlemmer slik at organisasjonen har tilgang til n&#xF8;dvendige personellressurser for &#xE5; kunne drive faglig og yrkesetisk oppdatering og utvikling ovenfor organisasjonens medlemmer.</article>
        <article class="legalP" id="kapittel-1-ledd-46">Med &#xAB;medlemmer&#xBB; siktes det i forskriften til fullverdige medlemmer av organisasjonen, og som selv driver eller har drevet behandlingsvirksomhet. Med sistnevnte siktes det til tidligere ut&#xF8;vere som for tiden ikke driver behandlingsrettet virksomhet, for eksempel p&#xE5; grunn av arbeid med tillitsverv i organisasjonen, svangerskapspermisjon, permisjon p&#xE5; grunn av sykdom eller som driver med etter-/videreutdanning. St&#xF8;ttemedlemmer eller studentmedlemmer i organisasjonen vil imidlertid ikke v&#xE6;re &#xE5; anse for &#xAB;medlemmer&#xBB; i henhold til bestemmelsen.</article>
        <article class="legalP" id="kapittel-1-ledd-47">For &#xE5; motvirke eventuelle uheldige utslag av en s&#xE5; vidt bastant regel, er det &#xE5;pnet for at Sosial- og helsedirektoratet kan dispensere fra kravet om minst 30 medlemmer dersom s&#xE6;rlige grunner tilsier dette, jf. n&#xE6;rmere om dette nedenfor i merknadene til bestemmelsens andre ledd.</article>
        <article class="defaultP" margin-top="true">
          <i>Nr. 9 &#x2013; registrering i Enhetsregisteret</i>
        </article>
        <article class="legalP" id="kapittel-1-ledd-48">Av hensyn til forenkling og samordning av opplysninger er det hensiktsmessig at ut&#xF8;verorganisasjonenes organisasjonsnummer kan brukes i forhold til registerordningen for ut&#xF8;verne. Ut&#xF8;verorganisasjoner som &#xF8;nsker &#xE5; bli godkjent som organisasjoner i registerordningen for alternative behandlere, m&#xE5; derfor v&#xE6;re registrert i Enhetsregisteret ved Br&#xF8;nn&#xF8;ysundregistrene.</article>
        <article class="legalP" id="kapittel-1-ledd-49">Krav om registrering i Enhetsregisteret gj&#xF8;r at oppdateringer til ut&#xF8;verregisteret kan hentes fra andre registre, og Br&#xF8;nn&#xF8;ysundregistrene vil da ha st&#xF8;rre mulighet for &#xE5; f&#xF8;lge opp dersom en organisasjon mister sin godkjenning fra Sosial- og helsedirektoratet.</article>
        <article class="legalP" id="kapittel-1-ledd-50">Av &#xA7; 3 andre ledd fremg&#xE5;r at Sosial- og helsedirektoratet kan godkjenne ut&#xF8;verorganisasjoner som har f&#xE6;rre medlemmer enn det som f&#xF8;lger av f&#xF8;rste ledd nr. 8 dersom &#xAB;s&#xE6;rlige grunner foreligger&#xBB;. Det vil bare unntaksvis v&#xE6;re adgang til &#xE5; gj&#xF8;re unntak fra kravet om medlemsantall, og det vises i den forbindelse til ovenst&#xE5;ende begrunnelse for &#xE5; kreve et visst antall medlemmer i en organisasjon.</article>
        <article class="legalP" id="kapittel-1-ledd-51">Det er bare vilk&#xE5;ret om antall medlemmer som kan fravikes, og de &#xF8;vrige vilk&#xE5;r som f&#xF8;lger av forskriftens &#xA7; 3 f&#xF8;rste ledd, m&#xE5; uansett v&#xE6;re oppfylt for at en ut&#xF8;verorganisasjon skal kunne godkjennes. Dette inneb&#xE6;rer at ogs&#xE5; disse organisasjonene m&#xE5; ha vedtekter som blant annet stiller faglige krav til medlemmene, yrkesetiske regler, en klageordning og mulighet for utelukkelse av medlemmer.</article>
        <article class="legalP" id="kapittel-1-ledd-52">I henhold til femte ledd m&#xE5; Sosial- og helsedirektoratet informere Br&#xF8;nn&#xF8;ysundregistrene om de til enhver tid godkjente ut&#xF8;verorganisasjoner. Som det fremg&#xE5;r av forskriftens &#xA7; 2, jf. &#xA7; 5, vil Br&#xF8;nn&#xF8;ysundregistrene ikke kunne registrere en ut&#xF8;ver med mindre han/hun er medlem av en godkjent ut&#xF8;verorganisasjon, og Br&#xF8;nn&#xF8;ysundregistrene m&#xE5; derfor ha oppdatert oversikt over godkjente organisasjoner. Dersom en ut&#xF8;verorganisasjon nedlegges, for eksempel som f&#xF8;lge av sammensl&#xE5;ing med en annen ut&#xF8;verorganisasjon, m&#xE5; direktoratet varsle Br&#xF8;nn&#xF8;ysundregistrene. Tilsvarende m&#xE5; Br&#xF8;nn&#xF8;ysundregistrene varsles dersom en organisasjon ikke lenger er godkjent, for eksempel dersom organisasjonen ikke lenger oppfyller vilk&#xE5;rene for godkjenning eller dersom direktoratet av andre grunner finner &#xE5; m&#xE5;tte tilbakekalle en tidligere gitt godkjenning, jf. bestemmelsens fjerde ledd.</article>
        <article class="defaultP" margin-top="true">
          <i>Merknader til &#xA7; 4. Plikter for godkjente ut&#xF8;verorganisasjoner:</i>
        </article>
        <article class="legalP" id="kapittel-1-ledd-53">For at registeret skal fremst&#xE5; som troverdig, er det avgj&#xF8;rende at registeret til enhver tid har mest mulig korrekte og oppdaterte opplysninger. Godkjente ut&#xF8;verorganisasjoner er derfor forpliktet til straks &#xE5; melde fra til Br&#xF8;nn&#xF8;ysundregistrene dersom et registrert medlem ikke lenger oppfyller vilk&#xE5;rene for &#xE5; v&#xE6;re registrert.</article>
        <article class="legalP" id="kapittel-1-ledd-54">Organisasjonen m&#xE5; s&#xE5;ledes sende melding til Br&#xF8;nn&#xF8;ysundregistrene dersom en ut&#xF8;ver melder seg ut av organisasjonen eller av andre grunner ikke lenger oppfyller vilk&#xE5;rene for medlemskap. Dersom et medlem har meldt seg ut av en ut&#xF8;verorganisasjon og blitt medlem i en annen godkjent ut&#xF8;verorganisasjon, vil vedkommende oppfylle vilk&#xE5;rene for godkjenning gjennom den nye ut&#xF8;verorganisasjonen. I slike tilfeller b&#xF8;r derfor ut&#xF8;veren og/eller den nye ut&#xF8;verorganisasjonen raskt sende melding til Br&#xF8;nn&#xF8;ysundregistrene slik at ut&#xF8;veren kan opprettholde sin registrering. I disse tilfellene skal det ikke betales nytt registreringsgebyr eller &#xE5;rlig avgift.</article>
        <article class="legalP" id="kapittel-1-ledd-55">P&#xE5; bakgrunn av melding fra ut&#xF8;verorganisasjonene eller den enkelte ut&#xF8;ver, m&#xE5; Br&#xF8;nn&#xF8;ysundregistrene s&#xF8;rge for at den som ikke lenger oppfyller vilk&#xE5;rene eller ikke &#xF8;nsker &#xE5; inng&#xE5; i registeret, fjernes fra registeret. Videre vil Br&#xF8;nn&#xF8;ysundregistrene rutinemessig samkj&#xF8;re registeret med Folkeregisteret slik at personer som er d&#xF8;de eller har meldt flytting ut av landet, fjernes fra ut&#xF8;verregisteret.</article>
        <article class="defaultP" margin-top="true">
          <i>Merknader til &#xA7; 5. Vilk&#xE5;r for registrering av ut&#xF8;ver:</i>
        </article>
        <article class="legalP" id="kapittel-1-ledd-56">I &#xA7; 5 er det i f&#xF8;rste ledd oppstilt fire vilk&#xE5;r som m&#xE5; v&#xE6;re oppfylt for den enkelte ut&#xF8;ver for at ut&#xF8;veren skal kunne bli registrert. Av f&#xF8;rste ledd vilk&#xE5;r nr. 1 fremg&#xE5;r at det m&#xE5; v&#xE6;re dokumentert at den enkelte ut&#xF8;ver som &#xF8;nsker registrering er medlem av en godkjent ut&#xF8;verorganisasjon. At vedkommende er medlem av slik godkjent organisasjon kan dokumenteres enten ved at ut&#xF8;veren i sin s&#xF8;knad om registrering legger ved bekreftelse fra ut&#xF8;verorganisasjonen p&#xE5; at han er medlem, eller ved at godkjente ut&#xF8;verorganisasjoner oversender en fellesoversikt til Br&#xF8;nn&#xF8;ysundregistrene over alle medlemmer av organisasjonen.</article>
        <article class="legalP" id="kapittel-1-ledd-57">I f&#xF8;rste ledd nr. 2 er det inntatt tre alternative vilk&#xE5;r som skal bidra til &#xE5; sikre at ut&#xF8;veren driver eller tar sikte p&#xE5; &#xE5; drive virksomhet av et visst omfang, og s&#xE5;ledes har best mulige forutsetninger for &#xE5; drive alternativ behandling p&#xE5; en forsvarlig m&#xE5;te. Videre skal disse vilk&#xE5;rene gi en viss trygghet for at vedkommende har en forretningsmessig seri&#xF8;sitet. Det fremg&#xE5;r at den som &#xF8;nsker &#xE5; la seg registrere i registeret, m&#xE5; dokumentere at han/hun ut&#xF8;ver alternativ behandling gjennom en virksomhet som er registrert i Enhetsregisteret, jf. lov av 3. juni 1994 nr. 15 om Enhetsregisteret.</article>
        <article class="legalP" id="kapittel-1-ledd-58">Enhetsregisterets form&#xE5;l er &#xE5; fremme effektiv utnyttelse og samordning av opplysninger for derigjennom &#xE5; redusere n&#xE6;ringslivets rapporteringsplikter. Enhetsregisteret inneholder grunndata om enheter som har registreringsplikt i Arbeidsgiverregisteret, Merverdiavgiftsmantallet, Foretaksregisteret, Statistisk sentralbyr&#xE5;s bedriftsregister, Skattemanntallet for etterskuddspliktige eller fylkesmennenes registre over stiftelser. Andre kan registrere seg frivillig i Enhetsregisteret.</article>
        <article class="legalP" id="kapittel-1-ledd-59">I tr&#xE5;d med registerordningens form&#xE5;l, jf. &#xA7; 1, skal registrering v&#xE6;re forbeholdt de som driver alternativ behandlingsvirksomhet av et visst omfang. For &#xE5; oppn&#xE5; dette uten &#xE5; innf&#xF8;re skj&#xF8;nnsmessige vurderinger er det valgt &#xE5; oppstille som vilk&#xE5;r at behandleren er registrert som selvstendig n&#xE6;ringsdrivende i Enhetsregisteret, jf. &#xA7; 5 f&#xF8;rste ledd nr. 2 bokstav a). Hvor ut&#xF8;veren har en tilknytning som nevnt i forskriftens &#xA7; 5 f&#xF8;rste ledd nr. 2 bokstav b) og c) f&#xF8;lger det av enhetsregisterloven &#xA7; 4 f&#xF8;rste ledd jf. &#xA7; 2 b) nr. 1. og nr. 2 at enheten har registreringsplikt i Enhetsregisteret. I forskriftens &#xA7; 5 f&#xF8;rste ledd nr. 2 bokstav b) og c) oppstilles ikke noe krav ut over at enheten, som ut&#xF8;veren har tilknytning til, har oppfylt sin registreringsplikt etter enhetsregisterloven.</article>
        <article class="legalP" id="kapittel-1-ledd-60">I forarbeidene til enhetsregisterloven (Ot.prp.nr.11 (1993&#x2013;1994) s. 28) er det sagt at det er en forutsetning for &#xE5; kunne registreres som selvstendig n&#xE6;ringsdrivende at det ut&#xF8;ves &#xAB;en &#xF8;konomisk virksomhet av en viss varighet og omfang. Mer hobbypreget virksomhet vil dermed ikke omfattes ...&#xBB;. Videre uttales det at &#xAB;Avgrensningen mellom n&#xE6;ringsvirksomhet og hobby m&#xE5; foretas p&#xE5; bakgrunn av en helhetsvurdering der omsetningens st&#xF8;rrelse vil v&#xE6;re et viktig moment. Et naturlig utgangspunkt er den grensen som gjelder for merverdiavgiftspliktig virksomhet.&#xBB; Grensen er i dag en omsetning p&#xE5; kr 30.000 for en periode p&#xE5; 12 m&#xE5;neder, jf. merverdiavgiftsloven &#xA7; 28.</article>
        <article class="legalP" id="kapittel-1-ledd-61">Registrering som selvstendig n&#xE6;ringsdrivende i Enhetsregisteret kan foretas f&#xF8;r omsetningsgrensen etter merverdiavgiftsloven &#xA7; 28 er n&#xE5;dd. Registreringen er gratis. I forbindelse med registreringen vil ut&#xF8;veren m&#xE5;tte gi opplysninger som nevnt i enhetsregisterloven &#xA7; 5 og &#xA7; 6, og ut&#xF8;veren plikter &#xE5; oppdatere disse opplysningene s&#xE5; lenge vedkommende st&#xE5;r registrert i Enhetsregisteret, jf. enhetsregisterloven &#xA7; 15. Tilsvarende vil ut&#xF8;veren v&#xE6;re forpliktet til &#xE5; slette seg fra registeret n&#xE5;r n&#xE6;ringsvirksomheten er varig opph&#xF8;rt.</article>
        <article class="legalP" id="kapittel-1-ledd-62">Bestemmelsen i forskriftens &#xA7; 5 f&#xF8;rste ledd nr. 2 m&#xE5; sees i sammenheng med bestemmelsen i &#xA7; 5 f&#xF8;rste ledd nr. 4 hvor det er fastsatt enkelte opplysninger som ut&#xF8;veren m&#xE5; oppgi for &#xE5; kunne bli registrert. N&#xE5;r opplysningene i henhold til sistnevnte bestemmelse er oppgitt, vil samtidig vilk&#xE5;rene i f&#xF8;rste ledd nr. 2 bokstav a) og bokstav b) v&#xE6;re oppfylt. N&#xE5;r det gjelder bokstav c) vil ut&#xF8;veren i tillegg til de opplysninger som f&#xF8;lger av &#xA7; 5 f&#xF8;rste ledd nr. 4, ogs&#xE5; m&#xE5;tte vedlegge dokumentasjon p&#xE5; ansettelsesforhold.</article>
        <article class="legalP" id="kapittel-1-ledd-63">For &#xE5; ivareta pasientsikkerhet og -beskyttelse, er det i f&#xF8;rste ledd nr. 3 stilt krav om at den ut&#xF8;ver som &#xF8;nsker &#xE5; bli registrert, m&#xE5; dokumentere &#xE5; ha gyldig forsikring eller annen sikkerhetsstillelse som dekker det erstatningsansvar behandleren kan p&#xE5;dra seg ved sin behandlingsvirksomhet, sml. helsepersonelloven &#xA7; 20. Det er den enkelte ut&#xF8;ver som m&#xE5; dokumentere at han har forsikring, for eksempel ved fremleggelse av bekreftelse fra forsikringsselskap eller lignende som viser at vedkommende ut&#xF8;ver har slik sikkerhetsstillelse, og ut&#xF8;veren m&#xE5; til enhver tid p&#xE5;se at denne er tilstrekkelig i forhold til den virksomhet han ut&#xF8;ver som behandler. Den registrerte ut&#xF8;ver m&#xE5; &#xE5;rlig dokumentere gyldig forsikring for &#xE5; opprettholde registreringen, jf. &#xA7; 6 nr. 1.</article>
        <article class="legalP" id="kapittel-1-ledd-64">Br&#xF8;nn&#xF8;ysundregistrene skal ikke foreta noen inng&#xE5;ende vurdering av den enkelte ut&#xF8;vers forsikring. Registrering skal imidlertid ikke v&#xE6;re mulig dersom det fremg&#xE5;r at forsikringen er utilstrekkelig til &#xE5; dekke det erstatningsansvar behandleren kan p&#xE5;dra seg ved sin behandlingsvirksomhet, for eksempel dersom det fremg&#xE5;r at forsikringen overhodet ikke dekker forhold knyttet til ut&#xF8;verens behandlingsvirksomhet eller dersom det fremst&#xE5;r som uklart om forsikringen vil dekke forhold knyttet til behandlingsvirksomheten.</article>
        <article class="legalP" id="kapittel-1-ledd-65">Av &#xA7; 5 f&#xF8;rste ledd nr. 3 f&#xF8;lger videre at i de tilfellene hvor ut&#xF8;verens arbeidsgiver stiller n&#xF8;dvendig forsikring eller sikkerhetsstillelse for det &#xF8;konomiske ansvar behandleren kan p&#xE5;dra seg ved sin behandlingsvirksomhet, for eksempel dersom behandleren er ansatt innenfor den offentlige helsetjenesten eller i et privat selskap som har n&#xF8;dvendig sikkerhetsstillelse som dekker arbeidstakernes erstatningsansvar, skal den som &#xF8;nsker registrering legge ved bekreftelse p&#xE5; slikt ansettelsesforhold og erkl&#xE6;ring eller bekreftelse p&#xE5; at han gjennom dette ansettelsesforhold har den n&#xF8;dvendige forsikring eller sikkerhetsstillelse.</article>
        <article class="legalP" id="kapittel-1-ledd-66">Bestemmelsen i &#xA7; 5 f&#xF8;rste ledd nr. 4 skal, sammen med bestemmelsen i nr. 2, gj&#xF8;re det mulig &#xE5; entydig identifisere den enkelte registerte ut&#xF8;ver, samt til enhver tid gj&#xF8;re det mulig &#xE5; skaffe oversikt over hvor den enkelte behandler ut&#xF8;ver sin virksomhet, for eksempel dersom ut&#xF8;verorganisasjonen, det offentlige eller andre &#xF8;nsker &#xE5; kontakte vedkommende eller formidle informasjon til den enkelte ut&#xF8;ver eller en gruppe ut&#xF8;vere. Av &#xA7; 5 f&#xF8;rste ledd nr. 4 fremg&#xE5;r derfor at den som &#xF8;nsker &#xE5; bli registrert m&#xE5; oppgi f&#xF8;dselsnummer eller D-nummer, navn og bostedsadresse. S&#xE5;kalt D-nummer benyttes for personer som ikke har f&#xE5;tt tildelt norsk f&#xF8;dselsnummer, s&#xE6;rlig utenlandske statsborgere bosatt i Norge. Lov om folkeregistrering &#xA7; 4 regulerer tildeling av D-nummer, og slikt nummer eller f&#xF8;dselsnummer er en forutsetning for &#xE5; registrere n&#xE6;ringsvirksomhet i Norge.</article>
        <article class="legalP" id="kapittel-1-ledd-67">Som nevnt f&#xF8;lger det av &#xA7; 2 at det bare er fysiske personer som kan registreres i registerordningen. Ved at det stilles krav til identifisering ved f&#xF8;dselsnummer/D-nummer oppn&#xE5;s det entydig identifikasjon av den registrerte og at opplysninger om person og adresse kan hentes og oppdateres fra Folkeregisteret.</article>
        <article class="legalP" id="kapittel-1-ledd-68">Videre fremg&#xE5;r av &#xA7; 5 f&#xF8;rste ledd nr. 4 at ut&#xF8;veren m&#xE5; oppgi organisasjonsnummer, navn og adresse til den enhet hvor virksomheten ut&#xF8;ves. Som nevnt fremg&#xE5;r det av f&#xF8;rste ledd nr. 2 at ut&#xF8;veren for &#xE5; bli registrert m&#xE5; ut&#xF8;ve sin virksomhet gjennom en enhet som er registrert i Enhetsregisteret.</article>
        <article class="legalP" id="kapittel-1-ledd-69">Av &#xA7; 5 f&#xF8;rste ledd nr. 5 fremg&#xE5;r at ut&#xF8;veren skal oppgi den tittel eller den behandlingsform han/hun &#xF8;nsker &#xE5; bli registrert under. At tittel eller behandlingsform skal registreres skal s&#xE6;rlig gj&#xF8;re det mulig for forbrukere/pasienter, offentlige myndigheter og andre &#xE5; identifisere ut&#xF8;vere innenfor ulike behandlingsformer eller ut&#xF8;verorganisasjoner, jf. &#xA7; 9 f&#xF8;rste ledd hvor det fremg&#xE5;r at ut&#xF8;verens navn, tittel/behandlingsform og ut&#xF8;verorganisasjon skal fremg&#xE5; av registeret. Det vil ikke v&#xE6;re adgang til &#xE5; registrere titler som er i strid med lov om alternativ behandling av sykdom mv. eller helsepersonelloven.</article>
        <article class="legalP" id="kapittel-1-ledd-70">Enkelte ut&#xF8;vere praktiserer flere behandlingsformer. Dersom man av den grunn &#xF8;nsker &#xE5; st&#xE5; registrert som ut&#xF8;ver av flere forskjellige behandlingsformer eller med flere titler, skal det likevel alltid oppgis hva som i henhold til registeret skal fremst&#xE5; som ut&#xF8;verens hovedbehandlingsform/-tittel. Alternativt kan man velge en mer generell tittel som indikerer at ut&#xF8;veren kan tilby forskjellige behandlingsformer. Dette vil da fremst&#xE5; som ut&#xF8;verens hovedbehandlingsform/-tittel, og ut&#xF8;veren kan dernest oppgi de behandlingsformer vedkommende tilbyr. Slike mer generelle titler kan for eksempel v&#xE6;re tittelen &#xAB;naturterapeut&#xBB;, &#xAB;psykoterapeut&#xBB;, men ikke tittel som &#xAB;alternativ behandler&#xBB; eller &#xAB;alternativ medisiner&#xBB;.</article>
        <article class="legalP" id="kapittel-1-ledd-71">I forskriftens &#xA7; 5 andre ledd er det inntatt en unntaksregel som skal fange opp spesielle tilfeller som b&#xF8;r kunne inng&#xE5; i registerordningen, men som i utgangspunktet faller utenfor ordlyden i bestemmelsens f&#xF8;rste ledd, for eksempel dersom det er uklart om vedkommende vil v&#xE6;re &#xE5; anse for &#xAB;ansatt&#xBB;.</article>
        <article class="legalP" id="kapittel-1-ledd-72">Av &#xA7; 5 tredje ledd fremg&#xE5;r at en ut&#xF8;ver som nektes registrering av Br&#xF8;nn&#xF8;ysundregistrene, kan klage til Sosial- og helsedirektoratet.</article>
        <article class="legalP" id="kapittel-1-ledd-73">Dersom Br&#xF8;nn&#xF8;ysundregistrene ikke tillater registrering fordi s&#xF8;knaden er ufullstendig eller beheftet med feil, vil ut&#xF8;veren f&#xE5; tilbakemelding om dette slik at vedkommende kan fremlegge de opplysninger som er n&#xF8;dvendig for &#xE5; bli registrert. I slike tilfeller vil det neppe v&#xE6;re aktuelt &#xE5; klage. Vilk&#xE5;rene for registrering etter forskriftens &#xA7; 5 f&#xF8;rste ledd er i stor grad &#xE5; anse for objektive vilk&#xE5;r, og av den grunn vil det v&#xE6;re begrenset behov for en klageadgang. Imidlertid &#xE5;pner vilk&#xE5;ret om forsikring etter f&#xF8;rste ledd nr. 2 og unntakshjemmelen etter andre ledd for en viss skj&#xF8;nnsmessig vurdering, og ut&#xF8;veren m&#xE5; derfor ha mulighet for &#xE5; f&#xE5; beslutningen om ikke &#xE5; tillate registrering vurdert p&#xE5; nytt av Sosial- og helsedirektoratet.</article>
        <article class="defaultP" margin-top="true">
          <i>Merknader til &#xA7; 6. Plikter for registrert ut&#xF8;ver av alternativ behandling:</i>
        </article>
        <article class="legalP" id="kapittel-1-ledd-74">Av hensyn til &#xF8;nsket om et til enhver tid mest mulig korrekt og oppdatert register, samt for &#xE5; ivareta pasientsikkerhet, er det i f&#xF8;rste ledd nr. 2 fastsatt at den registrerte &#xE5;rlig m&#xE5; sende inn bekreftelse p&#xE5; at han har gyldig forsikring eller annen sikkerhetsstillelse, jf. merknadene til &#xA7; 5 f&#xF8;rste ledd nr. 3.</article>
        <article class="legalP" id="kapittel-1-ledd-75">Av f&#xF8;rste ledd nr. 4 fremg&#xE5;r at ut&#xF8;veren er p&#xE5;lagt &#xE5; melde fra dersom han bytter arbeidsgiver. N&#xE5;r det gjelder adresseinformasjon for ut&#xF8;veren og den enhet hvor virksomheten ut&#xF8;ves gjennom, vil dette bli oppdatert gjennom samkj&#xF8;ring av ut&#xF8;verregisteret med Folkeregisteret og Enhetsregisteret, jf. for &#xF8;vrig merknadene til &#xA7; 5 f&#xF8;rste ledd nr. 4.</article>
        <article class="defaultP" margin-top="true">
          <i>Merknader til &#xA7; 7. Registreringsgebyr og &#xE5;rlig avgift:</i>
        </article>
        <article class="legalP" id="kapittel-1-ledd-76">Av f&#xF8;rste ledd fremg&#xE5;r at den enkelte ut&#xF8;ver ved f&#xF8;rstegangsregistrering skal betale et registreringsgebyr. Av tredje ledd fremg&#xE5;r at Br&#xF8;nn&#xF8;ysundregistrene krever inn registreringsgebyret. Dersom registreringsgebyret ikke betales, vil ut&#xF8;veren bli utelukket fra registeret, jf. &#xA7; 8 f&#xF8;rste ledd.</article>
        <article class="legalP" id="kapittel-1-ledd-77">Tilsvarende fremg&#xE5;r av andre ledd at den som &#xF8;nsker &#xE5; opprettholde registreringen, m&#xE5; betale en &#xE5;rlig avgift. Manglende betaling vil medf&#xF8;re utelukkelse fra registeret, jf. &#xA7; 8 f&#xF8;rste ledd. Det &#xE5;ret f&#xF8;rstegangsregistrering skjer og det betales registreringsgebyr, skal det ikke i tillegg betales &#xE5;rlig avgift.</article>
        <article class="legalP" id="kapittel-1-ledd-78">Med hjemmel i tredje ledd fastsetter Helsedepartementet st&#xF8;rrelsen p&#xE5; registreringsgebyr og &#xE5;rlig avgift. Ved forskriftens ikrafttredelse er registreringsgebyret fastsatt til kr 500,- og &#xE5;rlig avgift fastsatt til kr 300,-. Inntekter fra registreringsgebyr og &#xE5;rlig avgift skal dekke etableringskostnader av registeret og dekke &#xE5;rlige driftskostnader. Hvor stort antall ut&#xF8;vere som &#xF8;nsker &#xE5; registrere seg, vil s&#xE5;ledes f&#xE5; betydning for st&#xF8;rrelsen p&#xE5; henholdsvis registreringsgebyr og &#xE5;rlig avgift.</article>
        <article class="defaultP" margin-top="true">
          <i>Merknader til &#xA7; 8. Utelukkelse fra registeret:</i>
        </article>
        <article class="legalP" id="kapittel-1-ledd-79">Hvorvidt det er adgang til &#xE5; utelukke en registrert ut&#xF8;ver fra registeret med hjemmel i bestemmelsens f&#xF8;rste ledd, vil avhenge av om vilk&#xE5;rene for registrering etter forskriftens &#xA7; 3 &#x2013; &#xA7; 7 er oppfylt, og det vises til merknader til disse bestemmelsene.</article>
        <article class="legalP" id="kapittel-1-ledd-80">I bestemmelsens andre ledd er Br&#xF8;nn&#xF8;ysundregistrene gitt adgang til ogs&#xE5; &#xE5; kunne utelukke registrerte ut&#xF8;vere selv om vilk&#xE5;rene for registrering i og for seg er oppfylt. Det fremg&#xE5;r at begj&#xE6;ring om utelukkelse bare kan fremsettes av Sosial- og helsedirektoratet, og enkeltpersoner eller organisasjoner kan ikke begj&#xE6;re Br&#xF8;nn&#xF8;ysundregistrene om &#xE5; utelukke en ut&#xF8;ver. Imidlertid vil disse kunne informere Sosial- og helsedirektoratet om forhold de mener b&#xF8;r f&#xF8;re til utelukkelse, hvorp&#xE5; direktoratet m&#xE5; vurdere om de &#xF8;nsker &#xE5; fremsette slik begj&#xE6;ring. Slik sett vil for eksempel Br&#xF8;nn&#xF8;ysundregistrene selv, Forbrukerombudet eller Statens helsetilsyn/Helsetilsynet i fylket kunne informere direktoratet om forhold som gj&#xF8;r at direktoratet m&#xE5; vurdere om en ut&#xF8;ver skal begj&#xE6;res utelukket fra registeret.</article>
        <article class="legalP" id="kapittel-1-ledd-81">Det fremg&#xE5;r at utelukkelse bare kan skje dersom &#xAB;s&#xE6;rlige grunner&#xBB; foreligger, og bestemmelsen vil bare unntaksvis kunne komme til anvendelse. De situasjoner hvor bestemmelsen s&#xE6;rlig er tenkt &#xE5; kunne anvendes er der hvor en ut&#xF8;verorganisasjon unnlater eller nekter &#xE5; ekskludere et medlem p&#xE5; tross av at vedkommende har ut&#xF8;vd eller ut&#xF8;ver sin virksomhet som alternativ behandler p&#xE5; en kritikkverdig m&#xE5;te. Dette kan for eksempel v&#xE6;re tilfelle dersom en registrert ut&#xF8;ver markedsf&#xF8;rer eller driver virksomhet i strid med lov om alternativ behandling av sykdom mv., nekter &#xE5; etterkomme Forbrukerombudets avgj&#xF8;relser i forhold til ut&#xF8;verens markedsf&#xF8;ringspraksis, er straffed&#xF8;mt for overtredelse av lov om alternativ behandling av sykdom mv., eller flere ganger er &#xAB;domfelt&#xBB; av ut&#xF8;verorganisasjonens eget klageorgan. Som f&#xF8;lge av unnlatt ekskludering vil ut&#xF8;veren fortsatt v&#xE6;re medlem av en godkjent ut&#xF8;verorganisasjon, og slik sett fortsatt oppfylle vilk&#xE5;rene for registrering. Av hensyn til registerets troverdighet og pasienters behov for beskyttelse, skal Br&#xF8;nn&#xF8;ysundregistrene i slike tilfeller kunne utelukke en registrert ut&#xF8;ver dersom Sosial- og helsedirektoratet begj&#xE6;rer dette. F&#xF8;r utelukkelse begj&#xE6;res skal det ha v&#xE6;rt innhentet uttalelse fra ut&#xF8;veren.</article>
        <article class="defaultP" margin-top="true">
          <i>Merknader til &#xA7; 9. Registerets innhold og avgivelse av opplysninger fra registeret:</i>
        </article>
        <article class="legalP" id="kapittel-1-ledd-82">Bestemmelsens f&#xF8;rste ledd angir utt&#xF8;mmende de opplysninger eller elementer som skal registreres i registeret. Sett i sammenheng med bestemmelsen i andre ledd, vil oppregningen i f&#xF8;rste ledd avgrense hvilke opplysninger som skal kunne avgis til enhver med hjemmel i forskriften. Dersom det &#xF8;nskes innsyn i &#xF8;vrige opplysninger, for eksempel det bakgrunnsmateriale som ut&#xF8;veren har innsendt sammen med sin s&#xF8;knad om registrering, vil slikt innsyn m&#xE5;tte avgj&#xF8;res etter alminnelige regler i forvaltningslov og offentlighetslov.</article>
        <article class="legalP" id="kapittel-1-ledd-83">Et form&#xE5;l med registeret er at forbrukeren skal ha mulighet for &#xE5; gj&#xF8;re seg kjent med om en eller flere ut&#xF8;vere er registrert i ut&#xF8;verregisteret. I &#xA7; 9 andre ledd er det derfor fastsatt at opplysningene i registeret som hovedregel skal kunne avgis. Med hjemmel i bestemmelsens tredje punktum kan Helsedepartementet bestemme hvordan opplysningene i s&#xE5; fall skal gj&#xF8;res tilgjengelig, for eksempel ved at de kan s&#xF8;kes frem fra nettbasert utgave av registeret. Departementet kan ogs&#xE5; bestemme om det skal ilegges gebyr for &#xE5; gj&#xF8;re opplysninger tilgjengelig.</article>
      </section>
    </main>
  </body>
</html>
