<!DOCTYPE html><html lang="no"><head><title>Forskrift om krav til kvalitet og sikkerhet ved håndtering av humane celler og vev.</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-2006-04-07-391</dd><dt class="dokid">DokumentID</dt><dd class="dokid">LTI/forskrift/2006-04-07-391</dd><dt class="ministry">Departement</dt><dd class="ministry"><ul><li>Helse- og omsorgsdepartementet</li></ul></dd><dt class="publishedIn">Publisert i</dt><dd class="publishedIn">I 2006 hefte 5 s 491</dd><dt class="dateInForce">I kraft fra</dt><dd class="dateInForce">2006-04-07</dd><dt class="appliesTo">Gjelder for</dt><dd class="appliesTo">Norge</dd><dt class="basedOn">Hjemmel</dt><dd class="basedOn"><ul><li>lov/1973-02-09-6/§13</li><li>lov/1984-03-30-15/§7</li><li>lov/1992-12-04-132/§27</li><li>lov/1994-08-05-55/§2-3</li><li>lov/1994-08-05-55/§8-4</li><li>lov/1999-07-02-61/§3-3</li><li>lov/1999-07-02-61/§4-1</li><li>lov/1999-07-02-64/§4</li><li>lov/1999-07-02-64/§16</li><li>lov/2001-05-18-24/§6</li><li>lov/2001-05-18-24/§16</li><li>lov/2001-05-18-24/§17</li><li>lov/2003-02-21-12/§9</li></ul></dd><dt class="dateOfPublication">Kunngjort</dt><dd class="dateOfPublication">2006-04-07</dd><dt class="journalNumber">Journalnummer</dt><dd class="journalNumber">2006-0295</dd><dt class="titleShort">Korttittel</dt><dd class="titleShort">Forskrift om håndtering av humane celler og vev</dd><dt class="title">Tittel</dt><dd class="title">Forskrift om krav til kvalitet og sikkerhet ved håndtering av humane celler og vev.</dd><dt class="miscInformation">Annet om dokumentet</dt><dd class="miscInformation">Fastsatt ved kgl.res. 7. april 2006 med hjemmel i lov 9. februar 1973 nr. 6 om transplantasjon, sykehusobduksjon og avgivelse av lik m.m. § 13, lov 30. mars 1984 nr. 15 om statlig tilsyn med helsetjenesten § 7, lov 4. desember 1992 nr. 132 om legemidler m.v. (legemiddelloven) § 27, lov 5. august 1994 nr. 55 om vern mot smittsomme sykdommer § 2-3 fjerde ledd og § 8-4, lov 2. juli 1999 nr. 61 om spesialisthelsetjenesten m.m. § 3-3 annet ledd og § 4-1 annet ledd bokstav a, lov 2. juli 1999 nr. 64 om helsepersonell m.v. (helsepersonelloven) § 4 fjerde ledd og § 16 annet ledd, lov 18. mai 2001 nr. 24 om helseregistre og behandling av helseopplysninger (helseregisterloven) § 6 tredje ledd, § 16 fjerde ledd og § 17 tredje ledd og lov 21. februar 2003 nr. 12 om biobanker (biobankloven) § 9 annet ledd. Fremmet av Helse- og omsorgsdepartementet. Jf. EØS-avtalen vedlegg II kap. XIII nr. 15w (direktiv 2004/23/EF).</dd><dt class="refid">RefID</dt><dd class="refid">forskrift/2006-04-07-391</dd><dt class="table-of-contents">Innhold</dt><dd class="table-of-contents"><ul class="tocTopUl"><li>Forskrift om krav til kvalitet og sikkerhet ved håndtering av humane celler og vev.<ul class="tocSubUl"><li>Kapittel 1. Innledende bestemmelser<ul class="tocSubUl"><li>§ 1-1. Formål</li><li>§ 1-2. Virkeområde</li><li>§ 1-3. Definisjoner</li><li>§ 1-4. Frivillig og vederlagsfri donasjon</li></ul></li><li>Kapittel 2. Godkjenning og organisering mv.<ul class="tocSubUl"><li>§ 2-1. Godkjenning, vilkår og tilbakekall</li><li>§ 2-2. Ansvarlig person</li><li>§ 2-3. Kompetansekrav til personalet</li><li>§ 2-4. Internkontroll og kvalitetsstyring</li><li>§ 2-5. Årsrapport</li></ul></li><li>Kapittel 3. Sporbarhet, kvalitet og sikkerhet<ul class="tocSubUl"><li>§ 3-1. Sporbarhet</li><li>§ 3-2. Donor- og mottakerregister</li><li>§ 3-3. Overføring av celler og vev til og fra tredjeland</li><li>§ 3-4. Melding om alvorlige uønskede hendelser og bivirkninger</li></ul></li><li>Kapittel 4. Samtykke og informasjon mv.<ul class="tocSubUl"><li>§ 4-1. Samtykke</li><li>§ 4-2. Informasjon</li><li>§ 4-3. Donors og mottakers identitet</li><li>§ 4-4. Utvelgelse, evaluering, uttak og testing</li></ul></li><li>Kapittel 5. Behandling og kontroll av celler og vev<ul class="tocSubUl"><li>§ 5-1. Mottak av celler og vev i vevsentre</li><li>§ 5-2. Prosessering av celler og vev</li><li>§ 5-3. Vilkår for oppbevaring og distribusjon</li><li>§ 5-4. Merking, dokumentasjon, emballering</li><li>§ 5-5. Avtaler med tredjepart</li></ul></li><li>Kapittel 6. Generelle bestemmelser<ul class="tocSubUl"><li>§ 6-1. Tilsyn</li><li>§ 6-2. Sanksjoner</li><li>§ 6-3. Endringer</li><li>§ 6-4. Ikraftsetting og overgangsordninger</li></ul></li><li>Merknader til de enkelte bestemmelser i forskriften</li></ul></li></ul></dd></dl></header><main class="documentBody" data-lovdata-URL="LTI/forskrift/2006-04-07-391" id="dokument"><h1>Forskrift om krav til kvalitet og sikkerhet ved håndtering av humane celler og vev.</h1><section class="section" data-name="kap1" id="kapittel-1" data-lovdata-URL="LTI/forskrift/2006-04-07-391/KAPITTEL_1"><h2>Kapittel 1. Innledende bestemmelser</h2><article class="legalArticle" data-lovdata-URL="LTI/forskrift/2006-04-07-391/§1-1" data-name="§1-1" id="kapittel-1-paragraf-1"><h3 class="legalArticleHeader"><span class="legalArticleValue">§ 1-1</span>. <span class="legalArticleTitle">Formål</span></h3><article class="legalP" id="kapittel-1-paragraf-1-ledd-1">Forskriftens formål er å fastsette kvalitets- og sikkerhetsstandarder for bruk av humane celler og vev på mennesker for å oppnå et høyt nivå av vern av menneskers helse, herunder unngå at sykdommer overføres via celler og vev.</article></article><article class="legalArticle" data-lovdata-URL="LTI/forskrift/2006-04-07-391/§1-2" data-name="§1-2" id="kapittel-1-paragraf-2"><h3 class="legalArticleHeader"><span class="legalArticleValue">§ 1-2</span>. <span class="legalArticleTitle">Virkeområde</span></h3><article class="legalP" id="kapittel-1-paragraf-2-ledd-1">Forskriften gjelder for donasjon, uttak, testing, prosessering, konservering, oppbevaring og distribusjon av humane celler og vev til anvendelse på mennesker.</article><article class="legalP" id="kapittel-1-paragraf-2-ledd-2">Forskriften gjelder også for fremstilte produkter basert på humane celler og vev som er beregnet til anvendelse på mennesker. Dersom fremstilte produkter basert på humane celler og vev er regulert av annet regelverk, gjelder denne forskriften kun for donasjon, uttak og testing.</article><article class="legalP" id="kapittel-1-paragraf-2-ledd-3">Forskriften gjelder ikke for:<ul class="defaultList"><li data-li-identifier="a)" data-name="a)"><article class="listArticle" id="kapittel-1-paragraf-2-ledd-3-punkt-1"><article class="legalP" id="kapittel-1-paragraf-2-ledd-3-punkt-1-ledd-1">celler og vev som anvendes som autologt transplantat under samme kirurgiske inngrep. Med autologt transplantat forstås celler eller vev som uttas fra og anvendes på samme person,</article></article></li><li data-li-identifier="b)" data-name="b)"><article class="listArticle" id="kapittel-1-paragraf-2-ledd-3-punkt-2"><article class="legalP" id="kapittel-1-paragraf-2-ledd-3-punkt-2-ledd-1">blod og blodkomponenter, jf. blodforskriften 4. februar 2005 nr. 80,</article></article></li><li data-li-identifier="c)" data-name="c)"><article class="listArticle" id="kapittel-1-paragraf-2-ledd-3-punkt-3"><article class="legalP" id="kapittel-1-paragraf-2-ledd-3-punkt-3-ledd-1">organer eller deler av organer som er beregnet til å bli anvendt for samme formål som hele organet i menneskekroppen.</article></article></li></ul></article></article><article class="legalArticle" data-lovdata-URL="LTI/forskrift/2006-04-07-391/§1-3" data-name="§1-3" id="kapittel-1-paragraf-3"><h3 class="legalArticleHeader"><span class="legalArticleValue">§ 1-3</span>. <span class="legalArticleTitle">Definisjoner</span></h3><article class="legalP" id="kapittel-1-paragraf-3-ledd-1">I denne forskriften forstås med<ul class="defaultList"><li data-li-identifier="a)" data-name="a)"><article class="listArticle" id="kapittel-1-paragraf-3-ledd-1-punkt-1"><article class="legalP" id="kapittel-1-paragraf-3-ledd-1-punkt-1-ledd-1"><i>celler:</i> individuelle humane celler eller en samling humane celler som ikke holdes sammen av noe form for bindevev</article></article></li><li data-li-identifier="b)" data-name="b)"><article class="listArticle" id="kapittel-1-paragraf-3-ledd-1-punkt-2"><article class="legalP" id="kapittel-1-paragraf-3-ledd-1-punkt-2-ledd-1"><i>vev:</i> alle bestanddeler av menneskekroppen som består av celler og intercellulærsubstans</article></article></li><li data-li-identifier="c)" data-name="c)"><article class="listArticle" id="kapittel-1-paragraf-3-ledd-1-punkt-3"><article class="legalP" id="kapittel-1-paragraf-3-ledd-1-punkt-3-ledd-1"><i>donor:</i> enhver menneskelig kilde til celler og vev, både levende og død</article></article></li><li data-li-identifier="d)" data-name="d)"><article class="listArticle" id="kapittel-1-paragraf-3-ledd-1-punkt-4"><article class="legalP" id="kapittel-1-paragraf-3-ledd-1-punkt-4-ledd-1"><i>donasjon:</i> avgivelse av humane celler og vev beregnet til anvendelse på mennesker</article></article></li><li data-li-identifier="e)" data-name="e)"><article class="listArticle" id="kapittel-1-paragraf-3-ledd-1-punkt-5"><article class="legalP" id="kapittel-1-paragraf-3-ledd-1-punkt-5-ledd-1"><i>organ:</i> en differensiert og vital del av menneskekroppen, bestående av forskjellig vev som opprettholder dets struktur, blodforsyning og evne til å utvikle fysiologiske funksjoner med en betydelig grad av autonomi</article></article></li><li data-li-identifier="f)" data-name="f)"><article class="listArticle" id="kapittel-1-paragraf-3-ledd-1-punkt-6"><article class="legalP" id="kapittel-1-paragraf-3-ledd-1-punkt-6-ledd-1"><i>uttak:</i> den prosessen hvor celler og vev gjøres tilgjengelig for videre bruk</article></article></li><li data-li-identifier="g)" data-name="g)"><article class="listArticle" id="kapittel-1-paragraf-3-ledd-1-punkt-7"><article class="legalP" id="kapittel-1-paragraf-3-ledd-1-punkt-7-ledd-1"><i>prosessering:</i> alle aktiviteter i forbindelse med å bearbeide, håndtere, konservere og emballere celler og vev beregnet til anvendelse på mennesker</article></article></li><li data-li-identifier="h)" data-name="h)"><article class="listArticle" id="kapittel-1-paragraf-3-ledd-1-punkt-8"><article class="legalP" id="kapittel-1-paragraf-3-ledd-1-punkt-8-ledd-1"><i>konservering:</i> bruk av kjemiske stoffer, endringer i miljøet omkring, eller annet som iverksettes under behandlingen med sikte på å forhindre eller forsinke den biologiske eller fysiske forringelsen av celler eller vev</article></article></li><li data-li-identifier="i)" data-name="i)"><article class="listArticle" id="kapittel-1-paragraf-3-ledd-1-punkt-9"><article class="legalP" id="kapittel-1-paragraf-3-ledd-1-punkt-9-ledd-1"><i>anvendelse på mennesker:</i> anvendelse av celler eller vev på eller i menneskekroppen, samt anvendelse utenfor kroppen (ekstrakorporeal anvendelse)</article></article></li><li data-li-identifier="j)" data-name="j)"><article class="listArticle" id="kapittel-1-paragraf-3-ledd-1-punkt-10"><article class="legalP" id="kapittel-1-paragraf-3-ledd-1-punkt-10-ledd-1"><i>vevsenter:</i> vevsbank, sykehusavdeling eller annen virksomhet hvor behandling, konservering, oppbevaring eller distribusjon av humane celler og vev foretas. Et vevsenter kan også være ansvarlig for uttak eller testing av celler og vev fra mennesker.</article></article></li></ul></article></article><article class="legalArticle" data-lovdata-URL="LTI/forskrift/2006-04-07-391/§1-4" data-name="§1-4" id="kapittel-1-paragraf-4"><h3 class="legalArticleHeader"><span class="legalArticleValue">§ 1-4</span>. <span class="legalArticleTitle">Frivillig og vederlagsfri donasjon</span></h3><article class="legalP" id="kapittel-1-paragraf-4-ledd-1">Enhver donasjon av celler og vev skal være frivillig og vederlagsfri.</article><article class="legalP" id="kapittel-1-paragraf-4-ledd-2">Donor kan motta en kompensasjon begrenset til godtgjøring av utgifter og ulemper i forbindelse med donasjonen.</article><article class="legalP" id="kapittel-1-paragraf-4-ledd-3">Det skal ikke ligge kommersielle formål bak uttak av celler og vev.</article></article></section><section class="section" data-name="kap2" id="kapittel-2" data-lovdata-URL="LTI/forskrift/2006-04-07-391/KAPITTEL_2"><h2>Kapittel 2. Godkjenning og organisering mv.</h2><article class="legalArticle" data-lovdata-URL="LTI/forskrift/2006-04-07-391/§2-1" data-name="§2-1" id="kapittel-2-paragraf-1"><h3 class="legalArticleHeader"><span class="legalArticleValue">§ 2-1</span>. <span class="legalArticleTitle">Godkjenning, vilkår og tilbakekall</span></h3><article class="legalP" id="kapittel-2-paragraf-1-ledd-1">Uttak, testing, kontroll, prosessering, konservering, oppbevaring og distribusjon av humane celler og vev beregnet til anvendelse på mennesker kan bare finne sted ved virksomheter som er godkjent av Sosial- og helsedirektoratet for dette formål.</article><article class="legalP" id="kapittel-2-paragraf-1-ledd-2">For at godkjenning skal gis, må virksomheten oppfylle kravene som følger av denne forskrift med vedlegg. Sosial- og helsedirektoratet avgjør hvilke aktiviteter virksomheten kan utføre, og på hvilke vilkår.</article><article class="legalP" id="kapittel-2-paragraf-1-ledd-3">Virksomheten kan ikke foreta vesentlige endringer i sine aktiviteter som vevsenter uten skriftlig godkjenning fra Sosial- og helsedirektoratet.</article><article class="legalP" id="kapittel-2-paragraf-1-ledd-4">Sosial- og helsedirektoratet kan midlertidig inndra eller trekke tilbake en godkjenning dersom virksomheten ikke drives i samsvar med denne forskrift eller vilkår fastsatt i vedtak som nevnt i annet ledd, annet punktum.</article></article><article class="legalArticle" data-lovdata-URL="LTI/forskrift/2006-04-07-391/§2-2" data-name="§2-2" id="kapittel-2-paragraf-2"><h3 class="legalArticleHeader"><span class="legalArticleValue">§ 2-2</span>. <span class="legalArticleTitle">Ansvarlig person</span></h3><article class="legalP" id="kapittel-2-paragraf-2-ledd-1">Hvert vevsenter skal ha en ansvarlig person med medisinsk eller biologisk utdannelse av høyere grad, og minst to års praksis fra relevant fagområde etter avsluttet utdanning.</article><article class="legalP" id="kapittel-2-paragraf-2-ledd-2">Den ansvarlige personen har ansvar for at uttak, testing, behandling, oppbevaring og distribusjon av humane celler og vev beregnet til anvendelse på mennesker foregår i samsvar med denne forskrift og i tråd med gjeldende regelverk for øvrig.</article><article class="legalP" id="kapittel-2-paragraf-2-ledd-3">Den ansvarlige personen har ansvaret for at nødvendige opplysninger sendes til Sosial- og helsedirektoratet i henhold til § 2-1. Ansvarlig person skal videre sørge for at kravene i § 2-3, § 2-4, § 2-5, § 3-3, § 4-4 og kapittel 5 er oppfylt.</article><article class="legalP" id="kapittel-2-paragraf-2-ledd-4">Sosial- og helsedirektoratet skal underrettes om navnet på den ansvarlige personen. Dersom det midlertidig eller permanent utpekes en annen person som ansvarlig, skal Sosial- og helsedirektoratet øyeblikkelig orienteres om navnet på den nye ansvarlige personen og datoen for vedkommendes tiltredelse.</article><article class="legalP" id="kapittel-2-paragraf-2-ledd-5">Sosial- og helsedirektoratet kan i særskilte tilfeller gi dispensasjon fra denne bestemmelsen, og sette vilkår for slik dispensasjon.</article></article><article class="legalArticle" data-lovdata-URL="LTI/forskrift/2006-04-07-391/§2-3" data-name="§2-3" id="kapittel-2-paragraf-3"><h3 class="legalArticleHeader"><span class="legalArticleValue">§ 2-3</span>. <span class="legalArticleTitle">Kompetansekrav til personalet</span></h3><article class="legalP" id="kapittel-2-paragraf-3-ledd-1">Uttak, testing, prosessering, konservering, oppbevaring og distribusjon av humane celler og vev kan bare utføres av kvalifisert personell med relevant utdannelse, erfaring og oppdatert kunnskap. Departementet kan fastsette nærmere krav til kompetanse.</article></article><article class="legalArticle" data-lovdata-URL="LTI/forskrift/2006-04-07-391/§2-4" data-name="§2-4" id="kapittel-2-paragraf-4"><h3 class="legalArticleHeader"><span class="legalArticleValue">§ 2-4</span>. <span class="legalArticleTitle">Internkontroll og kvalitetsstyring</span></h3><article class="legalP" id="kapittel-2-paragraf-4-ledd-1">Vevsentrene skal gjennomføre hensiktsmessige internkontroller for å sikre at gjeldende krav til kvalitet og sikkerhet overholdes.</article><article class="legalP" id="kapittel-2-paragraf-4-ledd-2">Vevsentrene skal iverksette og sørge for nødvendig ajourføring av et kvalitetssystem som bygger på prinsippet om god praksis og som tilfredsstiller kravene i forskrift 20. desember 2002 nr. 1731 om internkontroll i sosial- og helsetjenesten. Vevsentrene skal også sikre at kvalitetssystemet omfatter følgende elementer:<ul class="defaultList"><li data-li-identifier="a)" data-name="a)"><article class="listArticle" id="kapittel-2-paragraf-4-ledd-2-punkt-1"><article class="legalP" id="kapittel-2-paragraf-4-ledd-2-punkt-1-ledd-1">standard operasjonsprosedyrer</article></article></li><li data-li-identifier="b)" data-name="b)"><article class="listArticle" id="kapittel-2-paragraf-4-ledd-2-punkt-2"><article class="legalP" id="kapittel-2-paragraf-4-ledd-2-punkt-2-ledd-1">retningslinjer</article></article></li><li data-li-identifier="c)" data-name="c)"><article class="listArticle" id="kapittel-2-paragraf-4-ledd-2-punkt-3"><article class="legalP" id="kapittel-2-paragraf-4-ledd-2-punkt-3-ledd-1">opplæring- og referansehåndbøker</article></article></li><li data-li-identifier="d)" data-name="d)"><article class="listArticle" id="kapittel-2-paragraf-4-ledd-2-punkt-4"><article class="legalP" id="kapittel-2-paragraf-4-ledd-2-punkt-4-ledd-1">innberetningsskjemaer/rapporteringsskjemaer</article></article></li><li data-li-identifier="e)" data-name="e)"><article class="listArticle" id="kapittel-2-paragraf-4-ledd-2-punkt-5"><article class="legalP" id="kapittel-2-paragraf-4-ledd-2-punkt-5-ledd-1">donorregistre</article></article></li><li data-li-identifier="f)" data-name="f)"><article class="listArticle" id="kapittel-2-paragraf-4-ledd-2-punkt-6"><article class="legalP" id="kapittel-2-paragraf-4-ledd-2-punkt-6-ledd-1">opplysninger om celler og vevs endelige bestemmelsessted</article></article></li><li data-li-identifier="g)" data-name="g)"><article class="listArticle" id="kapittel-2-paragraf-4-ledd-2-punkt-7"><article class="legalP" id="kapittel-2-paragraf-4-ledd-2-punkt-7-ledd-1">dokumentasjon av personalets kompetanse og planlagte kompetanseutvikling.</article></article></li></ul></article></article><article class="legalArticle" data-lovdata-URL="LTI/forskrift/2006-04-07-391/§2-5" data-name="§2-5" id="kapittel-2-paragraf-5"><h3 class="legalArticleHeader"><span class="legalArticleValue">§ 2-5</span>. <span class="legalArticleTitle">Årsrapport</span></h3><article class="legalP" id="kapittel-2-paragraf-5-ledd-1">Vevsentre skal hvert år sende en rapport om sine aktiviteter til Sosial- og helsedirektoratet. Rapporten skal være offentlig tilgjengelig.</article><article class="legalP" id="kapittel-2-paragraf-5-ledd-2">Sosial- og helsedirektoratet skal opprette et offentlig tilgjengelig register over vevsentre med opplysninger om de aktiviteter det enkelte vevsenter er godkjent til å utføre.</article></article></section><section class="section" data-name="kap3" id="kapittel-3" data-lovdata-URL="LTI/forskrift/2006-04-07-391/KAPITTEL_3"><h2>Kapittel 3. Sporbarhet, kvalitet og sikkerhet</h2><article class="legalArticle" data-lovdata-URL="LTI/forskrift/2006-04-07-391/§3-1" data-name="§3-1" id="kapittel-3-paragraf-1"><h3 class="legalArticleHeader"><span class="legalArticleValue">§ 3-1</span>. <span class="legalArticleTitle">Sporbarhet</span></h3><article class="legalP" id="kapittel-3-paragraf-1-ledd-1">Vevsentre skal sørge for at alle celler og vev som uttas, prosesseres, oppbevares eller distribueres kan spores fra donor til mottaker og omvendt. Kravet til sporbarhet gjelder også alle relevante opplysninger knyttet til produkter og materiale som kommer i kontakt med slike celler og vev.</article><article class="legalP" id="kapittel-3-paragraf-1-ledd-2">For å oppfylle kravene i første ledd skal det foreligge et donoridentifikasjonssystem som innebærer at enhver donasjon og produkter i tilknytning til denne får tildelt en spesifikk kode.</article><article class="legalP" id="kapittel-3-paragraf-1-ledd-3">Potensielle donorer skal gis fullstendig informasjon om sporbarhetskravet, og at dette til enhver tid går foran donorens ønske om å få slettet opplysninger om seg selv når det gjelder materiale som er brukt. Ved donasjon fra avdøde skal tilsvarende informasjon gis til nærmeste pårørende.</article><article class="legalP" id="kapittel-3-paragraf-1-ledd-4">Vevsentre skal oppbevare opplysninger for å sikre sporbarhet på alle trinn. Opplysninger som er nødvendige for å sikre full sporbarhet skal oppbevares i minst 30 år etter den kliniske anvendelsen.</article></article><article class="legalArticle" data-lovdata-URL="LTI/forskrift/2006-04-07-391/§3-2" data-name="§3-2" id="kapittel-3-paragraf-2"><h3 class="legalArticleHeader"><span class="legalArticleValue">§ 3-2</span>. <span class="legalArticleTitle">Donor- og mottakerregister</span></h3><article class="legalP" id="kapittel-3-paragraf-2-ledd-1">Vevsentre skal opprette behandlingsrettede helseregistre for å ivareta formålet i § 1-1, herunder bidra til å sikre sporbarhet fra donor til mottaker og omvendt, jf. § 3-1.</article><article class="legalP" id="kapittel-3-paragraf-2-ledd-2">Registrene skal inneholde oversikt over vevsentrenes aktiviteter, herunder de typer og mengder av celler og vev som er uttatt, testet, konservert, prosessert, oppbevart og distribuert eller på annen måte beregnet til anvendelse i mennesker, samt over cellers og vevs opprinnelses- og bestemmelsessted.</article><article class="legalP" id="kapittel-3-paragraf-2-ledd-3">Opplysninger i registeret kan ikke anvendes til formål som er uforenelig med formålet i første ledd, jf. § 1-1. Bruk av opplysninger fra registeret til statistiske eller vitenskapelige formål i den hensikt å fremme kvalitet og sikkerhet på området regnes ikke som uforenlige med dette formålet.</article><article class="legalP" id="kapittel-3-paragraf-2-ledd-4">Det enkelte helseforetak er databehandlingsansvarlig for registre ved vevsentre som er tilknyttet helseforetaket. For vevsentre som ikke er tilknyttet et helseforetak, er virksomheten selv databehandlingsansvarlig.</article><article class="legalP" id="kapittel-3-paragraf-2-ledd-5">Alle data som er tilgjengelige for tredjepart skal være anonymisert eller kodet.</article><article class="legalP" id="kapittel-3-paragraf-2-ledd-6">Departementet kan fastsette nærmere bestemmelser om hva som skal registreres, og stille krav om prosedyrer som forhindrer uautorisert utlevering av informasjon.</article></article><article class="legalArticle" data-lovdata-URL="LTI/forskrift/2006-04-07-391/§3-3" data-name="§3-3" id="kapittel-3-paragraf-3"><h3 class="legalArticleHeader"><span class="legalArticleValue">§ 3-3</span>. <span class="legalArticleTitle">Overføring av celler og vev til og fra tredjeland</span></h3><article class="legalP" id="kapittel-3-paragraf-3-ledd-1">Overføring av humane celler og vev til og fra tredjeland kan bare foretas av vevsentre som er godkjent av Sosial- og helsedirektoratet for dette formål. Sosial- og helsedirektoratet kan knytte vilkår til godkjenningen.</article><article class="legalP" id="kapittel-3-paragraf-3-ledd-2">Vevsentre med tillatelse til å overføre celler og vev til og fra tredjeland, skal sikre sporbarhet fra donor til mottaker og omvendt, jf. § 3-1. Vevsentrene skal også sikre at det biologiske materialet oppfyller kravene til kvalitets- og sikkerhetsstandarder som følger av denne forskriften og annet regelverk.</article><article class="legalP" id="kapittel-3-paragraf-3-ledd-3">Sosial- og helsedirektoratet kan for nærmere bestemte typer celler og vev, eller i nødstilfelle, innvilge en direkte godkjenning av overføring til eller fra tredjeland. Før slik godkjenning kan gis, må vevsenteret sikre at det biologiske materialet oppfyller de nødvendige krav til kvalitet og sikkerhet.</article></article><article class="legalArticle" data-lovdata-URL="LTI/forskrift/2006-04-07-391/§3-4" data-name="§3-4" id="kapittel-3-paragraf-4"><h3 class="legalArticleHeader"><span class="legalArticleValue">§ 3-4</span>. <span class="legalArticleTitle">Melding om alvorlige uønskede hendelser og bivirkninger</span></h3><article class="legalP" id="kapittel-3-paragraf-4-ledd-1">Alvorlige uønskede hendelser og bivirkninger som kan ha innvirkning på kvaliteten og sikkerheten til celler og vev, og som kan skyldes uttak, testing, behandling, oppbevaring og distribusjon av det biologiske materialet, skal snarest mulig meldes til Helsetilsynet i fylket, jf. spesialisthelsetjenesteloven § 3-3. Det samme gjelder alvorlige bivirkninger under eller etter den kliniske anvendelsen, som kan ha sammenheng med vevets og cellenes kvalitet og sikkerhet.</article><article class="legalP" id="kapittel-3-paragraf-4-ledd-2">Den ansvarlige personen som nevnt i § 2-2, skal sørge for at Helsetilsynet i fylket blir underrettet jf. første ledd, og at Helsetilsynet i fylket mottar en rapport med en analyse av årsaken og en redegjørelse for konsekvensene.</article><article class="legalP" id="kapittel-3-paragraf-4-ledd-3">Alle vevsentre skal ha prosedyrer for, på en rask, presis og verifiserbar måte, å kunne trekke tilbake alle produkter som kan ha forbindelse med en uønsket hendelse eller bivirkning som nevnt i første ledd.</article><article class="legalP" id="kapittel-3-paragraf-4-ledd-4">Alle personer eller institusjoner som benytter celler og vev fra mennesker og som omfattes av denne forskrift, skal rapportere alle relevante opplysninger til vevsentre som er involvert i donasjon, uttak, testing, prosessering, oppbevaring og distribusjon av vev og celler fra mennesker for å legge forholdene til rette for sporbarhet og sikre kontroll med kvalitet og sikkerhet.</article></article></section><section class="section" data-name="kap4" id="kapittel-4" data-lovdata-URL="LTI/forskrift/2006-04-07-391/KAPITTEL_4"><h2>Kapittel 4. Samtykke og informasjon mv.</h2><article class="legalArticle" data-lovdata-URL="LTI/forskrift/2006-04-07-391/§4-1" data-name="§4-1" id="kapittel-4-paragraf-1"><h3 class="legalArticleHeader"><span class="legalArticleValue">§ 4-1</span>. <span class="legalArticleTitle">Samtykke</span></h3><article class="legalP" id="kapittel-4-paragraf-1-ledd-1">Uttak av celler og vev fra ett menneske til anvendelse i et annet menneske kan bare gjøres etter skriftlig, informert samtykke fra donor eller dennes representant. Bestemmelsene i lov 9. februar 1973 nr. 6 om transplantasjon, sykehusobduksjon og avgivelse av lik m.m. (transplantasjonsloven) om samtykke gjelder så langt de passer.</article><article class="legalP" id="kapittel-4-paragraf-1-ledd-2">For uttak av egg og sæd i forbindelse med assistert befruktning gjelder bestemmelsene om samtykke i lov 5. desember 2003 nr. 100 om humanmedisinsk bruk av bioteknologi m.m. (bioteknologiloven).</article><article class="legalP" id="kapittel-4-paragraf-1-ledd-3">Lov 21. februar 2003 nr. 12 om biobanker (biobankloven) § 11 gjelder for innhenting, oppbevaring og behandling av humant biologisk materiale som skal brukes til autolog transplantasjon.</article><article class="legalP" id="kapittel-4-paragraf-1-ledd-4">For avdøde personer som ikke utrykkelig har tatt stilling til spørsmålet om donasjon, gjelder transplantasjonsloven § 2 om presumert samtykke.</article></article><article class="legalArticle" data-lovdata-URL="LTI/forskrift/2006-04-07-391/§4-2" data-name="§4-2" id="kapittel-4-paragraf-2"><h3 class="legalArticleHeader"><span class="legalArticleValue">§ 4-2</span>. <span class="legalArticleTitle">Informasjon</span></h3><article class="legalP" id="kapittel-4-paragraf-2-ledd-1">Før uttak finner sted, skal den som har ansvar for donasjonsprosessen sikre at donor, eller den som samtykker på donors vegne, på riktig måte mottar nødvendig og relevant informasjon om de aspekter som er knyttet til donasjon og uttak.</article><article class="legalP" id="kapittel-4-paragraf-2-ledd-2">Informasjon må gis av en fagperson som er i stand til å formidle den på en egnet og klar måte, ved å benytte ord og uttrykk som lett forstås av mottakeren.</article></article><article class="legalArticle" data-lovdata-URL="LTI/forskrift/2006-04-07-391/§4-3" data-name="§4-3" id="kapittel-4-paragraf-3"><h3 class="legalArticleHeader"><span class="legalArticleValue">§ 4-3</span>. <span class="legalArticleTitle">Donors og mottakers identitet</span></h3><article class="legalP" id="kapittel-4-paragraf-3-ledd-1">Donors identitet skal ikke gjøres kjent for mottaker eller dennes familie og omvendt.</article><article class="legalP" id="kapittel-4-paragraf-3-ledd-2">Barn som er født etter assistert befruktning med donorsæd, har etter fylte 18 år rett til å få opplysninger om sædgivers identitet, jf. bioteknologiloven § 2-7.</article></article><article class="legalArticle" data-lovdata-URL="LTI/forskrift/2006-04-07-391/§4-4" data-name="§4-4" id="kapittel-4-paragraf-4"><h3 class="legalArticleHeader"><span class="legalArticleValue">§ 4-4</span>. <span class="legalArticleTitle">Utvelgelse, evaluering, uttak og testing</span></h3><article class="legalP" id="kapittel-4-paragraf-4-ledd-1">Vevsentre skal ha prosedyrer som sikrer forsvarlig evaluering og utvelgelse av donor. Testing av donorer skal foretas på et kvalifisert laboratorium som er godkjent av Sosial- og helsedirektoratet for dette formål. Departementet kan fastsette nærmere kriterier for evaluering, testing og utvelgelse.</article><article class="legalP" id="kapittel-4-paragraf-4-ledd-2">Resultatene av donorevalueringen og testprosedyrene som nevnt i første ledd, skal dokumenteres. Departementet kan gi nærmere bestemmelser om rapportering av større avvik.</article></article></section><section class="section" data-name="kap5" id="kapittel-5" data-lovdata-URL="LTI/forskrift/2006-04-07-391/KAPITTEL_5"><h2>Kapittel 5. Behandling og kontroll av celler og vev</h2><article class="legalArticle" data-lovdata-URL="LTI/forskrift/2006-04-07-391/§5-1" data-name="§5-1" id="kapittel-5-paragraf-1"><h3 class="legalArticleHeader"><span class="legalArticleValue">§ 5-1</span>. <span class="legalArticleTitle">Mottak av celler og vev i vevsentre</span></h3><article class="legalP" id="kapittel-5-paragraf-1-ledd-1">Vevsentre som mottar celler og vev skal sikre at alle donasjoner av celler og vev er forsvarlig testet, samt at utvelgelse og godkjenning av celler og vev foretas på en forsvarlig måte. Departementet kan fastsette nærmere krav til uttak og mottakelse i vevsentre av celler og vev og tilhørende dokumentasjon.</article><article class="legalP" id="kapittel-5-paragraf-1-ledd-2">Vevsentre skal kontrollere og registrere at emballering av mottatte celler og vev oppfyller de krav som departementet fastsetter.</article><article class="legalP" id="kapittel-5-paragraf-1-ledd-3">Celler og vev som ikke er i overensstemmelse med disse bestemmelsene, skal kasseres.</article><article class="legalP" id="kapittel-5-paragraf-1-ledd-4">Celler og vev skal holdes i karantene inntil kravene til undersøkelse av og informasjon om donor er oppfylt i samsvar med § 4-4. Med karantene menes her den status uthentede celler eller vev, eller vev som er isolert fysisk eller på annen effektiv måte, har i påvente av en avgjørelse om de skal frigis for bruk eller avvises.</article><article class="legalP" id="kapittel-5-paragraf-1-ledd-5">Godkjenning eller avvisning av mottatte celler og vev skal dokumenteres.</article></article><article class="legalArticle" data-lovdata-URL="LTI/forskrift/2006-04-07-391/§5-2" data-name="§5-2" id="kapittel-5-paragraf-2"><h3 class="legalArticleHeader"><span class="legalArticleValue">§ 5-2</span>. <span class="legalArticleTitle">Prosessering av celler og vev</span></h3><article class="legalP" id="kapittel-5-paragraf-2-ledd-1">Vevsentre skal ha standardprosedyrer som sikrer kvalitet og sikkerhet ved prosessering av celler og vev. De skal også fastsette særlige standardprosedyrer for håndtering av celler og vev som kasseres, slik at ikke andre celler og vev, arbeidsmiljø eller personale kontamineres.</article><article class="legalP" id="kapittel-5-paragraf-2-ledd-2">Departementet kan stille krav til utstyr som benyttes ved prosessering av celler og vev, arbeidsmiljøet ved vevsenteret, prosessdesign, validering og kontrollforanstaltninger. Departementet kan også stille krav til enhver vesentlig endring av de prosesser som benyttes ved behandling av celler og vev.</article></article><article class="legalArticle" data-lovdata-URL="LTI/forskrift/2006-04-07-391/§5-3" data-name="§5-3" id="kapittel-5-paragraf-3"><h3 class="legalArticleHeader"><span class="legalArticleValue">§ 5-3</span>. <span class="legalArticleTitle">Vilkår for oppbevaring og distribusjon</span></h3><article class="legalP" id="kapittel-5-paragraf-3-ledd-1">Alle relevante prosedyrer i forbindelse med oppbevaring av celler og vev skal dokumenteres i vevsentrenes standardprosedyrer. Departementet kan stille nærmere vilkår for oppbevaring.</article><article class="legalP" id="kapittel-5-paragraf-3-ledd-2">Vevsentre skal fastsette og anvende prosedyrer for kontroll av emballering og oppbevaringssteder for å forebygge forhold som kan ha uheldige innvirkninger på cellers og vevs funksjon eller tilstand.</article><article class="legalP" id="kapittel-5-paragraf-3-ledd-3">Behandlede celler og vev må ikke distribueres før alle krav i denne forskrift er oppfylt. Vevsentre har ansvar for kvaliteten på cellene og vevet under transporten og den øvrige distribusjonen. Departementet kan fastsette nærmere vilkår for distribusjon eller overføring til nytt senter.</article></article><article class="legalArticle" data-lovdata-URL="LTI/forskrift/2006-04-07-391/§5-4" data-name="§5-4" id="kapittel-5-paragraf-4"><h3 class="legalArticleHeader"><span class="legalArticleValue">§ 5-4</span>. <span class="legalArticleTitle">Merking, dokumentasjon, emballering</span></h3><article class="legalP" id="kapittel-5-paragraf-4-ledd-1">Departementet kan stille nærmere bestemte krav til vevsentres merking, dokumentasjon og emballering av celler og vev.</article></article><article class="legalArticle" data-lovdata-URL="LTI/forskrift/2006-04-07-391/§5-5" data-name="§5-5" id="kapittel-5-paragraf-5"><h3 class="legalArticleHeader"><span class="legalArticleValue">§ 5-5</span>. <span class="legalArticleTitle">Avtaler med tredjepart</span></h3><article class="legalP" id="kapittel-5-paragraf-5-ledd-1">Vevsentre skal inngå skriftlige avtaler med tredjepart hver gang det skal gjennomføres en ekstern aktivitet som kan ha innvirkning på de behandlede cellers og vevs kvalitet og sikkerhet, og særlig under følgende forhold:<ul class="defaultList"><li data-li-identifier="a)" data-name="a)"><article class="listArticle" id="kapittel-5-paragraf-5-ledd-1-punkt-1"><article class="legalP" id="kapittel-5-paragraf-5-ledd-1-punkt-1-ledd-1">når en tredjepart påtar seg ansvaret for en fase av vev- og cellebehandlingen på vegne av vevsenteret</article></article></li><li data-li-identifier="b)" data-name="b)"><article class="listArticle" id="kapittel-5-paragraf-5-ledd-1-punkt-2"><article class="legalP" id="kapittel-5-paragraf-5-ledd-1-punkt-2-ledd-1">når tredjepart leverer varer og tjenester som påvirker cellers og vevs kvalitet og sikkerhet, herunder distribusjonen av disse</article></article></li><li data-li-identifier="c)" data-name="c)"><article class="listArticle" id="kapittel-5-paragraf-5-ledd-1-punkt-3"><article class="legalP" id="kapittel-5-paragraf-5-ledd-1-punkt-3-ledd-1">når et vevsenter leverer tjenester til et annet ikke-godkjent vevsenter</article></article></li><li data-li-identifier="d)" data-name="d)"><article class="listArticle" id="kapittel-5-paragraf-5-ledd-1-punkt-4"><article class="legalP" id="kapittel-5-paragraf-5-ledd-1-punkt-4-ledd-1">når et vevsenter distribuerer celler eller vev som er behandlet av tredjepart.</article></article></li></ul></article><article class="legalP" id="kapittel-5-paragraf-5-ledd-2">Vevsentre skal evaluere og velge tredjeparter på grunnlag av deres evne til å oppfylle de standarder som følger av denne forskrift. Vevsentrene skal føre en fullstendig liste over alle avtaler med tredjepart som er inngått etter første ledd.</article><article class="legalP" id="kapittel-5-paragraf-5-ledd-3">Avtaler mellom vevsentre og tredjeparter skal inneholde opplysninger om tredjeparts ansvar og nærmere prosedyrer.</article><article class="legalP" id="kapittel-5-paragraf-5-ledd-4">På anmodning fra Sosial- og helsedirektoratet skal vevsentre legge fram kopi av avtaler med tredjepart.</article></article></section><section class="section" data-name="kap6" id="kapittel-6" data-lovdata-URL="LTI/forskrift/2006-04-07-391/KAPITTEL_6"><h2>Kapittel 6. Generelle bestemmelser</h2><article class="legalArticle" data-lovdata-URL="LTI/forskrift/2006-04-07-391/§6-1" data-name="§6-1" id="kapittel-6-paragraf-1"><h3 class="legalArticleHeader"><span class="legalArticleValue">§ 6-1</span>. <span class="legalArticleTitle">Tilsyn</span></h3><article class="legalP" id="kapittel-6-paragraf-1-ledd-1">Statens helsetilsyn skal i samsvar med lov 30. mars 1984 nr. 15 om statlig tilsyn med helsetjenesten føre tilsyn med at bestemmelsene i denne forskrift overholdes.</article><article class="legalP" id="kapittel-6-paragraf-1-ledd-2">Statens legemiddelverk skal i samsvar med lov 4. desember 1992 nr. 132 om legemidler § 28 føre tilsyn med at bestemmelsene i denne forskrift overholdes.</article><article class="legalP" id="kapittel-6-paragraf-1-ledd-3">Vevsentrene skal sørge for at alle nødvendige opplysninger gjøres tilgjengelig for tilsyn. Lovbestemt taushetsplikt er ikke til hinder for tilsynet.</article><article class="legalP" id="kapittel-6-paragraf-1-ledd-4">Tilsyn med vevsentre føres jevnlig og minst hvert annet år.</article></article><article class="legalArticle" data-lovdata-URL="LTI/forskrift/2006-04-07-391/§6-2" data-name="§6-2" id="kapittel-6-paragraf-2"><h3 class="legalArticleHeader"><span class="legalArticleValue">§ 6-2</span>. <span class="legalArticleTitle">Sanksjoner</span></h3><article class="legalP" id="kapittel-6-paragraf-2-ledd-1">Overtredelse av denne forskrift eller vedtak truffet med hjemmel i denne forskrift straffes etter bestemmelsene i lov 9. februar 1973 nr. 6 om transplantasjon, sykehusobduksjon og avgivelse av lik m.m. § 14, lov 4. desember 1992 nr. 132 om legemidler m.v. § 31, lov 5. august 1994 nr. 55 om vern mot smittsomme sykdommer § 8-1, lov 2. juli 1999 nr. 64 om helsepersonell m.v. § 67, lov 18. mai 2001 nr. 24 om helseregistre og behandling av helseopplysninger § 34 og lov 21. februar 2003 nr. 12 om biobanker § 18 annet ledd.</article></article><article class="legalArticle" data-lovdata-URL="LTI/forskrift/2006-04-07-391/§6-3" data-name="§6-3" id="kapittel-6-paragraf-3"><h3 class="legalArticleHeader"><span class="legalArticleValue">§ 6-3</span>. <span class="legalArticleTitle">Endringer</span></h3><article class="legalP" id="kapittel-6-paragraf-3-ledd-1">Departementet kan foreta endringer i denne forskrift.</article></article><article class="legalArticle" data-lovdata-URL="LTI/forskrift/2006-04-07-391/§6-4" data-name="§6-4" id="kapittel-6-paragraf-4"><h3 class="legalArticleHeader"><span class="legalArticleValue">§ 6-4</span>. <span class="legalArticleTitle">Ikraftsetting og overgangsordninger</span></h3><article class="legalP" id="kapittel-6-paragraf-4-ledd-1">Forskriften trer i kraft 7. april 2006.</article><article class="legalP" id="kapittel-6-paragraf-4-ledd-2">Vevsentre som var etablert før forskriftens ikrafttredelse, skal tilpasse seg forskriftens krav innen 7. april 2007.</article></article></section><section class="section" id="kapittel-7" data-lovdata-URL="LTI/forskrift/2006-04-07-391/KAPITTEL_7"><h2>Merknader til de enkelte bestemmelser i forskriften</h2><article class="legalP" id="kapittel-7-ledd-1"><i>Merknadene er en veiledning for å utdype innholdet i forskriftens bestemmelser. Merknadene er i seg selv ikke rettslig bindende. Forskriften og veiledningen bør leses i sammenheng for å få en best mulig forståelse av forskriftens bestemmelser.</i></article> <article class="defaultP" margin-top="true"><i>Til § 1-1 Formål</i></article><article class="legalP" id="kapittel-7-ledd-2">Forskrift om krav til kvalitet og sikkerhet ved håndtering av humane celler og vev implementerer direktiv 2004/23/EF i norsk rett.</article><article class="legalP" id="kapittel-7-ledd-3">Overføring av humane celler og vev er et medisinsk behandlingstilbud som er i sterk vekst og som kanskje også kan åpne muligheten for behandling av sykdommer det i dag ikke finnes behandling for. Det er viktig at kvaliteten og sikkerheten av denne type materiale reguleres og sikres for å hindre overføring av sykdommer til mottaker av materialet.</article><article class="legalP" id="kapittel-7-ledd-4">EU har gjennom direktiv 2004/23/EF nedfelt krav til kvalitet og sikkerhet for celler og vev fra uttak hos giveren gjennom bearbeiding, testing og oppbevaring til distribusjon. Det er også stilt krav til de virksomhetene som skal håndtere humane celler og vev, herunder krav til det personale som skal utføre ulike aktiviteter. Kravene vil bli spesifisert gjennom to tilleggsdirektiver som skal implementeres i norsk rett gjennom tillegg til denne forskrift.</article> <article class="defaultP" margin-top="true"><i>Til § 1-2 Virkeområde</i></article><article class="legalP" id="kapittel-7-ledd-5">Forskriften gjelder håndtering av humane celler og vev fra uttak til distribusjon i forbindelse med at materialet skal brukes i mennesker. Begrepet «humane celler og vev» omfatter bl.a. stamceller fra hematopoietisk perifert blod, navlestrengsblod, beinmarg, kjønnsceller (egg, sperma), fostervev og -celler samt voksne og embryonale stamceller.</article><article class="legalP" id="kapittel-7-ledd-6">Forskriften gjelder for virksomheter (f.eks. helseforetak) som har befatning med celler og vev i prosessen fra donasjon og uttak til distribusjon innen områder som assistert befruktning, beinmargstransplantasjoner og stamcelletransplantasjoner. Beinbankene ved norske sykehus vil også være omfattet. De nærmere krav som spesifiseres gjennom to tilleggsdirektiver vil imidlertid kunne variere noe for de ulike typer virksomheter.</article><article class="legalP" id="kapittel-7-ledd-7">Forskriften omfatter ikke selve pasientbehandlingen, f.eks. den avsluttende transplantasjonen eller tilbakeføringen av et befruktet egg. Pasientbehandlingen vil fortsatt være regulert gjennom den alminnelige helselovgivningen.</article><article class="legalP" id="kapittel-7-ledd-8">Dersom celler og vev skal benyttes i produksjon av legemidler eller medisinsk utstyr, gjelder forskriften kun for donasjon, uttak og testing, i den grad de fremstilte produktene er regulert av annet regelverk.</article><article class="legalP" id="kapittel-7-ledd-9">Forskriften vil omfatte celler og vev som benyttes som medium i tilknytning til prosessering av annet materiale som skal brukes på mennesker. Den gjelder også for modifiserte humane celler, samt substans produsert av humane celler. Med modifiserte humane celler forstås celler der det har skjedd en forandring, enten naturlig eller ved hjelp av teknologi.</article><article class="legalP" id="kapittel-7-ledd-10">Tredje ledd beskriver hva forskriften ikke regulerer. Den regulerer ikke autolog transplantasjon, altså bruk av celler og vev fra pasienten selv, når cellene/vevet tas ut og settes inn under samme kirurgiske inngrep. De hensyn som forskriften skal ivareta gjør seg ikke gjeldende i samme grad her. Blod og blodkomponenter er ikke omfattet, da dette reguleres av blodforskriften, men stamceller fra perifert blod omfattes av forskriften. Forskriften gjelder heller ikke forskning som benytter celler og vev fra mennesker, så lenge materialet ikke anvendes i menneskekroppen, f.eks. forskning der celler og vev anvendes in vitro eller i dyremodeller. For øvrig reguleres innsamling, oppbevaring, behandling, utlevering og destruksjon av biologisk materiale av biobankloven.</article><article class="legalP" id="kapittel-7-ledd-11">Donasjon og transplantasjon av hele organer, som hjerte og nyre, er unntatt fra forskriftens virkeområde. Dette gjelder også selv om det dreier seg om transplantasjon av en del av et organ, for eksempel hud, så lenge det transplanterte materialet skal ha samme funksjon i menneskekroppen som det hele organet. Unntatt er også celler og vev som følger med som en del av en organtransplantasjon. Overføring av biologisk materiale som inneholder humane celler (f.eks. morsmelk og avføring), men hvor cellene i seg selv ikke er formålet med overføringen, er heller ikke omfattet av forskriftens virkeområde.</article> <article class="defaultP" margin-top="true"><i>Til § 1-3 Definisjoner</i></article><article class="legalP" id="kapittel-7-ledd-12">Denne bestemmelsen tar sikte på å definere og klargjøre en del av de begreper som brukes i forskriften.</article> <article class="defaultP" margin-top="true"><i>Til § 1-4 Frivillig og vederlagsfri donasjon</i></article><article class="legalP" id="kapittel-7-ledd-13">Kravet om at donasjon skal være frivillig og vederlagsfri tar sikte på å hindre at mennesker avgir celler og vev ut fra økonomiske motiver. Kravet vil kunne medvirke til å hindre uønsket omsetning av celler og vev på tvers av landegrensene. Kommersiell utnytting av organer, deler av organer, celler og vev som sådan er forbudt i henhold til transplantasjonsloven § 10a.</article><article class="legalP" id="kapittel-7-ledd-14">Eventuell utdeling av håndklær, sekker eller liknende effekter med ubetydelig verdi, anses ikke som vederlag i forskriftens forstand.</article> <article class="defaultP" margin-top="true"><i>Til § 2-1 Godkjenning, vilkår og tilbakekall</i></article><article class="legalP" id="kapittel-7-ledd-15">Den delen av virksomheten som skal utføre arbeidsoppgaver omfattet av forskriften, og som dermed må ha godkjenning, betegnes som vevsenter. Et vevsenter defineres i § 1-3 bokstav j som «vevsbank, sykehusavdeling eller annen virksomhet hvor behandling, konservering, oppbevaring eller distribusjon av humane celler og vev foretas. Et vevsenter kan også være ansvarlig for uttak eller testing av celler og vev fra mennesker.» En samling humant biologisk materiale i et vevsenter vil være en biobank, og således også omfattes av biobanklovens bestemmelser.</article><article class="legalP" id="kapittel-7-ledd-16">Noen aktiviteter (f.eks. stamcelletransplantasjon) har tidligere vært omfattet av bestemmelser om tilvirkertillatelse og tilsyn fra Statens legemiddelverk. For andre (f.eks. beinbanker) er kravet om særskilt godkjenning nytt.</article><article class="legalP" id="kapittel-7-ledd-17">I bestemmelsens tredje ledd kreves det ny godkjenning fra Sosial- og helsedirektoratet dersom et vevsenter foretar «vesentlige endringer» i sine aktiviteter. Det regnes som vesentlige endringer hvis virksomheten går over til å behandle celler eller vev som den ikke har behandlet tidligere, eller at noen av aktivitetene som omtales i bestemmelsens første ledd blir gjort ved hjelp av nye metoder som avviker vesentlig fra de tidligere. Bruk av nye medier, annen fryseteknikk, annen dyrkningstemperatur o.l. vil også være vesentlig endring.</article> <article class="defaultP" margin-top="true"><i>Til § 2-2 Ansvarlig person</i></article><article class="legalP" id="kapittel-7-ledd-18">I henhold til denne bestemmelsen, skal vevsenteret ha en ansvarlig person med medisinsk eller biologisk utdanning av høyere grad og minst to års praksis fra relevant fagområde etter avsluttet utdanning. Selve utførelsen av arbeidsoppgavene kan imidlertid delegeres til en annen person som er faglig kvalifisert for oppgaven, jf. § 2-3.</article><article class="legalP" id="kapittel-7-ledd-19">Den ansvarlige person vil kunne være den samme som ansvarshavende person etter biobankloven § 7. Med utdanning av høyere grad har Sosial- og helsedirektoratet i forbindelse med forvaltning av biobankloven lagt til grunn at utdanning på nivå med hovedfag, master e.l. vil være tilstrekkelig. Forskriften stiller noe strengere krav til praktisk erfaring hos ansvarlig person i forhold til biobankloven, i og med at det kreves minst 2 års praksis fra relevant fagområde etter endt utdanning.</article><article class="legalP" id="kapittel-7-ledd-20">Ved skifte av ansvarlig person, skal direktoratet straks orienteres om dette. Ved ferieavvikling, kortere permisjoner eller annet midlertidig fravær skal det være oppnevnt en midlertidig ansvarshavende person. Når forskriften omtaler midlertidig utpeking av ansvarlig person som skal meldes til direktoratet, menes det utpeking ved fravær når den ansvarlige person er fraværende for lengre tid enn 3 måneder.</article><article class="legalP" id="kapittel-7-ledd-21">Bestemmelsens siste ledd åpner for at direktoratet kan gi dispensasjon fra reglene om ansvarlig person når det er påkrevd i særskilte tilfeller. Det siktes her til at det åpnes for å vedta dispensasjon for utdannelseskravet etter første ledd. Det forutsettes at et slikt vedtak ikke strider mot forpliktelser som følger av direktivet som denne forskriften implementerer, slik at den ansvarlige fortsatt må ha utdannelse innen medisin og biologi, jf. merknaden til § 2-3. Dette vil primært være aktuelt for midlertidige ansvarlige som omtalt i bestemmelsens fjerde ledd.</article> <article class="defaultP" margin-top="true"><i>Til § 2-3 Kompetansekrav til personalet</i></article><article class="legalP" id="kapittel-7-ledd-22">Med relevant kompetanse siktes det her til at personalet bør ha utdannelse innen medisin, helsefag eller naturvitenskap på minimum bachelornivå (f.eks. autorisert bioingeniør). I tillegg må de ha gått gjennom adekvat opplæring før de begynner i arbeidet.</article><article class="legalP" id="kapittel-7-ledd-23">Det forutsettes at personalets kompetanse vurderes med jevne mellomrom som ledd i kvalitetsgjennomgangen (se merknad til § 2-4).</article> <article class="defaultP" margin-top="true"><i>Til § 2-4 Internkontroll og kvalitetsstyring</i></article><article class="legalP" id="kapittel-7-ledd-24">Vevsentrene er en del av helsetjenesten, og skal føre internkontroll med virksomheten og sørge for at virksomhet og tjenester planlegges, utføres og vedlikeholdes i samsvar med krav fastsatt i eller i medhold av lover og forskrifter.</article><article class="legalP" id="kapittel-7-ledd-25">Celler og vev som oppbevares, omfattes av gruppen behandlingsbiobanker, jf. biobankloven § 2. Behandlingsbiobanker skal meldes til Biobankregisteret ved Nasjonalt folkehelseinstitutt.</article><article class="legalP" id="kapittel-7-ledd-26">Den generelle plikten til å føre internkontroll i helsetjenesten framgår av lov 30. mars 1984 nr. 15 om statlig tilsyn i helsetjenesten § 3 og forskrift 20. desember 2002 nr. 1731 om internkontroll i sosial- og helsetjenesten.</article><article class="legalP" id="kapittel-7-ledd-27">Forskriften forutsetter at vevsentre skal ha et kvalitetssystem som bygger på prinsippene om god praksis. Det vil bli satt nærmere krav til kvalitetsgjennomgang og internrevisjon i virksomheten i forbindelse med gjennomføring av teknisk tilleggsdirektiv om koding, behandling, konservering, oppbevaring og distribusjon av celler og vev.</article> <article class="defaultP" margin-top="true"><i>Til § 2-5 Årsrapport</i></article><article class="legalP" id="kapittel-7-ledd-28">Alle vevsentre skal sende årsberetning om sine aktiviteter til Sosial- og helsedirektoratet. Rapporten skal bl.a. inneholde informasjon som nevnt i § 3-2 annet ledd.</article> <article class="defaultP" margin-top="true"><i>Til § 3-1 Sporbarhet</i></article><article class="legalP" id="kapittel-7-ledd-29">Kravet om oppbevaring av opplysninger som er knyttet til sporbarhet av cellene/vevet i 30 år gjelder også sporbarhet på de produkter og materiale som har vært i kontakt med cellene/vevet.</article><article class="legalP" id="kapittel-7-ledd-30">Vevsentre skal benytte et kodeverk som gjør det mulig å oppfylle kravene til sporbarhet. Det vurderes i EU om det skal utarbeides et eget EU-kodeverk for dette formålet. Dersom et slikt kodeverk blir utarbeidet, skal det også benyttes av norske vevsentre. Inntil videre skal det benyttes et donoridentifikasjonssystem som gjør at enhver donasjon og ethvert produkt som har vært benyttet under uttak, bearbeiding eller oppbevaring, kan spores tilbake i ettertid. Identifikasjonssystemet skal også entydig identifisere vevsenteret.</article><article class="legalP" id="kapittel-7-ledd-31">Kravet til sporbarhet skal bl.a. muliggjøre kontroll av om kvalitets- og sikkerhetsstandardene overholdes, samt bedre muligheten for adekvat behandling av mottaker ved eventuelle komplikasjoner på et senere tidspunkt. Hensynet til sporbarhet går derfor foran pasienthensynet i saker der donor krever sletting av opplysninger som kan knyttes til celler og vev som er brukt. Donor kan her ikke kreve opplysningene slettet eller sperret. Donor, eller dennes nærmeste ved avdød donor, skal informeres om disse reglene i forkant av donasjonen.</article> <article class="defaultP" margin-top="true"><i>Til § 3-2 Donor- og mottakerregister</i></article><article class="legalP" id="kapittel-7-ledd-32">I teknisk tilleggsdirektiv om koding, prosessering, konservering, oppbevaring og distribusjon av celler og vev vil det bli satt nærmere krav til registrering. Kravene vil omfatte identifisering og dokumentasjon av alle kritiske aktiviteter, prosedyrer for dokumentendringer og dokumentkontroll samt krav om at registre må inneholde pålitelig informasjon og være validert og leselige. Det stilles videre krav om bevaring av data som har med sporbarhet å gjøre og om konfidensialitet.</article><article class="legalP" id="kapittel-7-ledd-33">I tredje ledd presiseres det at opplysninger i registeret skal kunne anvendes til statistiske og vitenskapelige formål i den hensikt å fremme kvalitet og sikkerhet på området uten at det kommer i konflikt med formålet i bestemmelsens første ledd, jf. § 1-1. Det understrekes i denne forbindelse at de alminnelige regler om personvern ved utlevering av helseopplysninger til forskning fortsatt gjelder, jf. helseregisterloven.</article> <article class="defaultP" margin-top="true"><i>Til § 3-3 Overføring av celler og vev til og fra tredjeland</i></article><article class="legalP" id="kapittel-7-ledd-34">Med tredjeland menes land utenfor EØS-området. For land innenfor EØS-området er det ikke satt særlige krav til inn- og utførsel fordi det forutsettes at materiale med opprinnelse innenfor EØS-området vil tilfredsstille de krav som stilles i direktivet. Vevsentrene skal dog etablere rutiner som sikrer at materiale som innføres tilfredsstiller direktivets krav om sporbarhet, kvalitet og sikkerhet (ved sertifikater e.l.).</article><article class="legalP" id="kapittel-7-ledd-35">I henhold til forskrift 12. september 1996 nr. 903 om innførsel, transport og annen håndtering av materiale som er smittefarlig for mennesker § 5, er det forbudt å innføre smittefarlig materiale til Norge. Sosial- og helsedirektoratet kan etter samme forskrift § 6 gi dispensasjon fra innførselsforbudet.</article><article class="legalP" id="kapittel-7-ledd-36">Celler og vev som tilfredsstiller kravene i denne forskriften vil ikke regnes som smittefarlig materiale.</article> <article class="defaultP" margin-top="true"><i>Til § 3-4 Melding om alvorlige uønskede hendelser og bivirkninger</i></article><article class="legalP" id="kapittel-7-ledd-37">Forskriften setter krav om at alvorlige uønskede hendelser og bivirkninger som kan ha innvirkning på kvaliteten til celler og vev, og som kan skyldes uttak, testing, behandling, oppbevaring og distribusjon av det biologiske materialet, skal meldes til Helsetilsynet i fylket.</article><article class="legalP" id="kapittel-7-ledd-38">Det samme gjelder alvorlige bivirkninger under eller etter selve anvendelsen og som kan ha sammenheng med vevets og cellenes kvalitet og sikkerhet.</article><article class="legalP" id="kapittel-7-ledd-39">Med alvorlig uønsket hendelse menes enhver utilsiktet eller uheldig begivenhet knyttet til uttak, testing, behandling, oppbevaring og distribusjon av celler og vev som kan medføre overføring av smittsomme sykdommer, død eller en livstruende eller invalidiserende tilstand eller (arbeids)uførhet hos pasientene, eller som kan medføre eller forlenge sykehusopphold eller sykdom.</article><article class="legalP" id="kapittel-7-ledd-40">Med alvorlig bivirkning menes en utilsiktet reaksjon, herunder en smittsom sykdom, i forbindelse med innhenting eller anvendelse av celler og vev på mennesker, som er dødelig, livstruende, invalidiserende eller medfører (arbeids)uførhet eller som medfører eller forlenger sykehusopphold eller sykdom hos donor eller mottaker.</article><article class="legalP" id="kapittel-7-ledd-41">Det skal foreligge standard operasjonsprosedyrer for effektiv tilbakekalling av produkt i vevsentrene. Forhold i tilknytning til meldingen til Helsetilsynet skal være inkludert i prosedyren.</article><article class="legalP" id="kapittel-7-ledd-42">Prosedyrene skal sette tidsfrister for ulike aktiviteter og må inkludere sporing av alt relevant materiale. Hensikten er å oppspore enhver donor som kan ha bidratt til å forårsake en reaksjon hos mottaker og å sørge for at det ikke benyttes ytterligere materiale fra vedkommende.</article><article class="legalP" id="kapittel-7-ledd-43">Det er viktig at det etableres gode informasjonsrutiner mellom Statens helsetilsyn og Sosial- og helsedirektoratet slik at etatene kan vurdere ev. tilsyns- eller godkjenningsmessige konsekvenser av meldingene.</article><article class="legalP" id="kapittel-7-ledd-44">I tillegg til reglene om melding om alvorlige og uønskede hendelser og bivirkninger etter denne bestemmelsen, gjelder også de generelle meldepliktene som f.eks. melding om bivirkning fra rekvirenter av legemidler i henhold til forskrift om legemidler § 11-7 for de legemiddelprodukter der celler og vev har inngått, samt melding om skade, uhell eller svikt i forskrift om medisinsk utstyr § 8 for de medisinske utstyrsprodukter der celler og vev har inngått.</article> <article class="defaultP" margin-top="true"><i>Til § 4-1 Samtykke</i></article><article class="legalP" id="kapittel-7-ledd-45">Utgangspunktet er at det kreves skriftlig, informert samtykke fra donor før celler og vev kan tas ut til anvendelse på mennesker. Fra mindreårige under 12 år eller personer uten samtykkekompetanse kan kun fornybart vev tas ut, og det forutsettes at nærmere bestemte vilkår er oppfylt, jf. transplantasjonsloven § 1 tredje ledd. Vergen og den eller de som har foreldreansvaret og omsorgen for donor må gi samtykke til inngrepet.</article><article class="legalP" id="kapittel-7-ledd-46">Det påpekes at reglene om sporbarhet, § 3-1 flg., er en begrensning i muligheten til å få slettet helseopplysninger når ens biologiske materiale allerede er benyttet.</article><article class="legalP" id="kapittel-7-ledd-47">Uttak av celler og vev regnes i denne forskriften som hovedregel ikke som mindre inngrep etter transplantasjonsloven § 6. Rettstilstanden har gjennomgått store forandringer siden transplantasjonsloven ble vedtatt i 1973, og loven må forstås i lys av denne utviklingen. Bruken av humane celler og vev har økt betraktelig de siste årene, noe som også taler for en strengere regulering og større vern av både donorer og materialet som sådan. Når det gjelder samtykke, har både internasjonale konvensjoner og direktiver, nasjonal rett med bl.a. pasientrettighetsloven og den alminnelige rettsoppfatning styrket prinsippet om informert samtykke. De nye og stadig økende mulighetene for anvendelse av humane celler og vev tilsier at det skal mye til før man kan anse et uttak av biologisk materiale etter denne forskrift for å være et mindre inngrep i transplantasjonslovens forstand.</article> <article class="defaultP" margin-top="true"><i>Til § 4-2 Informasjon</i></article><article class="legalP" id="kapittel-7-ledd-48">Den fagperson som gir informasjon til donor, må forvisse seg om at donor har forstått innholdet og betydningen av informasjonen. Bestemmelsen korresponderer med transplantasjonslovens bestemmelser om opplysninger til den eller de som avgir samtykke til donasjon. Informasjonen skal gis på en egnet måte, som er tilpasset mottakerens forhold. Det vises til pasientrettighetsloven § 3-5 som regulerer informasjonens form.</article><article class="legalP" id="kapittel-7-ledd-49">Det skal gis informasjon om hensikten med og arten av inngrepet, dens konsekvenser og risiko for donor, eventuelle analyser som utføres på materialet, registrering og vern av donors personopplysninger, medisinsk fortrolighet, terapeutisk formål og potensielle fordeler samt opplysninger om relevante vernetiltak for å beskytte donor. Donor har også rett til å ikke bli gitt slik informasjon, dersom han eller hun foretrekker dette.</article><article class="legalP" id="kapittel-7-ledd-50">Donor eller den som samtykker på donors vegne skal opplyses om sin rett til å få bekreftede analyseresultater klart og tydelig forklart for seg.</article><article class="legalP" id="kapittel-7-ledd-51">Det må opplyses om nødvendigheten av å kreve samtykke for at uttak av vev og celler kan utføres.</article><article class="legalP" id="kapittel-7-ledd-52">Donorens rett til å ikke vite gjelder også en rett til å ikke få vite hvorfor han ikke kan være donor, og rett til ikke å få opplysninger av vital betydning, om han har uttrykt ønske om dette.</article> <article class="defaultP" margin-top="true"><i>Til § 4-3 Donors og mottakers identitet</i></article><article class="legalP" id="kapittel-7-ledd-53">Hovedregelen er at donor og mottaker ikke skal kjenne identiteten til hverandre. Dette gjelder også for deres familier. Når det gjelder barn født etter assistert befruktning med donorsæd, følger det et unntak i bioteknologiloven § 2-7. Etter fylte 18 år har disse barna rett til å få opplysninger om sædgivers identitet.</article> <article class="defaultP" margin-top="true"><i>Til § 4-4 Utvelgelse, evaluering, uttak og testing</i></article><article class="legalP" id="kapittel-7-ledd-54">Det vil i teknisk tilleggsdirektiv om donasjon, anskaffelse og testing av celler og vev bli satt krav til avtaler mellom vevsenter og klinikk i de tilfelle dette er separate juridiske enheter. I avtalene skal det bl.a. spesifiseres hvilke typer celler og vev som skal anskaffes og hvilke prosedyrer som skal benyttes ved donorseleksjon.</article><article class="legalP" id="kapittel-7-ledd-55">Tilleggsdirektivet vil videre sette krav til prosedyrer for valg av donor og hvilke undersøkelser som skal foretas på materiale fra donor før dette kan benyttes til behandling av en annen person. Tilsvarende settes det krav til hvilke undersøkelser som skal gjennomføres ved autolog overføring.</article><article class="legalP" id="kapittel-7-ledd-56">Det vil bli stilt noe ulike krav til undersøkelser på materiale fra levende og døde givere, og det stilles egne krav til undersøkelse for celler/vev som skal benyttes ved assistert befruktning.</article><article class="legalP" id="kapittel-7-ledd-57">Tilleggsdirektivets krav til undersøkelser vil omfatte både krav til opplysninger om donors familie- og sykdomshistorie og krav om biologiske tester som skal gjennomføres. Biologisk test av HIV 1 og 2 samt hepatitt B og C vil være minimumskrav for alle typer celler og vev (inkludert celler og vev beregnet til autolog overføring og som skal oppbevares før overføring skjer).</article><article class="legalP" id="kapittel-7-ledd-58">Selve uttaket av materialet skal skje i egnede lokaler og følge prosedyrer som reduserer risiko for kontaminering til et minimum. Det blir videre stilt krav til emballering og merking av det uttatte materiale. Undersøkelse og uttak skal finne sted ved et laboratorium som er godkjent for dette formål av Sosial- og helsedirektoratet.</article> <article class="defaultP" margin-top="true"><i>Til § 5-1 Mottak av celler og vev i vevsentre</i></article><article class="legalP" id="kapittel-7-ledd-59">Ved mottak av celler og vev i vevsenteret skal vevsenteret sikre at det mottatte materialet er korrekt emballert og merket, at de angitte undersøkelser er gjennomført med tilfredsstillende resultat og at dokumentasjonen er fyllestgjørende i forhold til de krav som stilles i de tekniske tilleggsdirektivene.</article><article class="legalP" id="kapittel-7-ledd-60">Dersom emballasjen på merkingen av det mottatte materialet ikke tilfredsstiller forskriftens krav (f.eks. hvis emballasjen er uegnet eller beskadiget eller hvis merkingen ikke er entydig), skal materialet kasseres.</article><article class="legalP" id="kapittel-7-ledd-61">I visse situasjoner vil et tvingende behandlingsbehov innbære umiddelbar anvendelse av humane celler og vev (f.eks. ved allogen stamcelletransplantasjon). Når det av hensyn til pasienten haster å gjennomføre behandling, kan den med hjemmel i alminnelige nødrettsbetraktninger gjennomføres på tross av eventuelle mindre mangler knyttet til håndteringen av det aktuelle materiale. I nødssituasjoner må regelen ses i forhold til pasientens situasjon og viktigheten av å bruke materialet i behandlingen. Dette avgjøres av vevsenteret etter en skjønnsmessig og konkret vurdering. Sosial- og helsedirektoratet bør informeres om dette.</article><article class="legalP" id="kapittel-7-ledd-62">Inntil resultater av de undersøkelser som angis i tilleggsdirektivet foreligger og materialet kan frigis for bruk, skal materialet holdes i karantene. Materiale i karantene skal oppbevares fysisk atskilt fra materiale som er frigitt til bruk og skal være tydelig merket slik at forveksling mellom materiale i karantene og frigitt materiale forhindres. Det understrekes at vevsentrene bør ta sikte på hurtig anskaffelse av informasjon i karantenesaker, med sikte på å bevare kvaliteten på materialet.</article> <article class="defaultP" margin-top="true"><i>Til § 5-2 Prosessering av celler og vev</i></article><article class="legalP" id="kapittel-7-ledd-63">Det vil i teknisk tilleggsdirektiv om koding, behandling. konservering, oppbevaring og distribusjon av celler og vev, bli stilt krav til luftkvalitet i de rom der celler og vev eksponeres for omgivelsene. Kravene til luftkvalitet vil kunne variere noe etter hvilken type anvendelse cellene/vevet har. Det vil videre bli stilt krav om at utstyr av betydning er definert, validert og regelmessig ettersett og vedlikeholdt.</article><article class="legalP" id="kapittel-7-ledd-64">Behandlingen av cellene skal følge standardiserte operasjonsprosedyrer og prosessen, luftkvaliteten og status for benyttet utstyr skal dokumenteres. Det må videre være prosedyrer som sikrer at materialet ikke kan frigis for bruk uten at alle angitte krav er oppfylt. Frigivelsen skal dokumenteres.</article><article class="legalP" id="kapittel-7-ledd-65">Det skal være egne standard operasjonsprosedyrer for håndtering av celler og vev som kasseres. Prosedyrene skal utformes slik at risiko for kontaminering av annet materiale, omgivelsene og/eller personalet som skal håndtere det, reduseres til et minimum. Biologisk materiale fra mennesker skal håndteres som spesialavfall.</article><article class="legalP" id="kapittel-7-ledd-66">Materiale som oppbevares i påvente av kassering, skal oppbevares fysisk atskilt fra materiale som er frigitt for bruk og skal være tydelig merket slik at forveksling med materiale som er frigitt for bruk unngås.</article> <article class="defaultP" margin-top="true"><i>Til § 5-3 Vilkår for oppbevaring og distribusjon</i></article><article class="legalP" id="kapittel-7-ledd-67">Det vil i teknisk tilleggsdirektiv om koding, behandling konservering, oppbevaring og distribusjon av celler og vev bli stilt krav om at maksimal oppbevaringstid angis på materialet og at kritiske transportbetingelser (som tidsbegrensninger og temperatur) blir definert.</article><article class="legalP" id="kapittel-7-ledd-68">Det må sikres at den emballasje som benyttes opprettholder materialets kvalitet ved oppbevaring/distribusjon av materialet.</article><article class="legalP" id="kapittel-7-ledd-69">Det skal foreligge standard operasjonsprosedyrer for behandling av etterspørsel etter materiale. Dersom materiale skal allokeres spesielle pasienter/helseinstitusjoner, må det være regler for dette som kan dokumenteres og gjøres tilgjengelig for de berørte parter.</article><article class="legalP" id="kapittel-7-ledd-70">Når det gjelder eventuell gjenbruk av materiale som er kommet i retur, må det i utgangspunktet vises stor varsomhet. Dersom slikt returnert materiale skal kunne benyttes, må det foreligge et dokumentert system for håndtering av returnert materiale inkludert kriterier for å akseptere materialet for ny bruk samt en dokumentert frigivelse av materialet for ny bruk.</article> <article class="defaultP" margin-top="true"><i>Til § 5-4 Merking, dokumentasjon, emballering</i></article><article class="legalP" id="kapittel-7-ledd-71">Bestemmelsen åpner for at vevsentre kan overlate deler av prosessen fra uttak gjennom kontroll, bearbeiding, kontroll og oppbevaring til en tredje part. Forutsetningen for dette er at vevsenteret har vurdert at vedkommende er i stand til å oppfylle de krav som er satt i celledirektivet og de to tekniske tilleggsdirektivene, og at det inngås skriftlig avtale mellom vevsenteret og tredjeparten. En slik avtale skal regulere ansvarsforholdene mellom partene og hvilke prosedyrer som skal benyttes for de aktuelle aktiviteter som skal utføres av tredjeparten.</article><article class="legalP" id="kapittel-7-ledd-72">Vevsenteret skal dokumentere hvilke avtaler som er inngått med hvem.</article> <article class="defaultP" margin-top="true"><i>Til § 5-5 Avtaler med tredjepart</i></article><article class="legalP" id="kapittel-7-ledd-73">Dersom et vevsenter har et samarbeid med en ekstern tredjepart, altså en virksomhet som ikke er en del av samme juridiske enhet som vevsenteret, forutsettes det at det inngås skriftlig avtale i forkant. Formålet med en slik avtale er å sikre kvaliteten på de celler og vev som blir berørt av tredjeparts virksomhet. Denne regelen gjelder også for virksomhet i tredjeland, jf. § 3-3. Her kan imidlertid Sosial- og helsedirektoratet innvilge direkte godkjenning etter reglene i § 3-3, 3. ledd, for visse typer celler og vev eller i nødssituasjoner.</article><article class="legalP" id="kapittel-7-ledd-74">Annet ledd gir regler om evaluering, valg og dokumentasjon av eksterne tredjeparter, mens tredje ledd regulerer hvilket innhold avtalene som et minimum skal ha.</article><article class="legalP" id="kapittel-7-ledd-75">Siste ledd gir Sosial- og helsedirektoratet, som godkjenningsmyndighet i forhold til vevsenteret, adgang til å be om innsyn i avtaler med tredjepart.</article> <article class="defaultP" margin-top="true"><i>Til § 6-1 Tilsyn</i></article><article class="legalP" id="kapittel-7-ledd-76">Statens helsetilsyn skal føre tilsyn på områder som omfattes av helselovgivningen, og har det overordende tilsynet med helsetjenesten i Norge. I den grad celler og vev skal inngå som kildemateriale ved fremstilling av produkter som omfattes av legemiddelregelverket, følger det av § 6-1 og forskriftens virkeområde at Statens legemiddelverk skal føre tilsyn med den delen av prosessen som dreier seg om donasjon, uttak og testing.</article><article class="legalP" id="kapittel-7-ledd-77">Det vil være behov for et nært samarbeid mellom Statens helsetilsyn og Statens legemiddelverk når det gjelder tilsynet på dette området. Kopi av tilsynsrapporter bør også sendes Sosial- og helsedirektoratet som er godkjenningsmyndighet for vevsentrene.</article><article class="legalP" id="kapittel-7-ledd-78">Datatilsynet skal føre tilsyn med behandling av person- og helseopplysninger etter helseregisterloven.</article> <article class="defaultP" margin-top="true"><i>Til § 6-2 Sanksjoner</i></article><article class="legalP" id="kapittel-7-ledd-79">Bestemmelsen viser til relevante straffebestemmelser i flere hjemmelslover som berører ulike sider av forskriftens virkeområde.</article> <article class="defaultP" margin-top="true"><i>Til § 6-3 Endringer</i></article><article class="legalP" id="kapittel-7-ledd-80">Bestemmelsen gir departementet adgang til å endre og supplere forskriften. Dette er hensiktsmessig med tanke på de forestående tekniske krav som skal implementeres når Kommisjonens to tilleggsdirektiver er endelig fastsatt i EU og innlemmet i EØS-avtalen.</article> <article class="defaultP" margin-top="true"><i>Til § 6-4 Ikraftsetting og overgangsordninger</i></article><article class="legalP" id="kapittel-7-ledd-81">Bestemmelsen fastsetter at forskriften trer i kraft 7. april 2006. For eksisterende vevsentre er det en tilpasningsfrist på ett år fra denne dato. Dette innebærer at eksisterende vevsentre innen et år må bringe sin virksomhet i overensstemmelse med forskriftens bestemmelser på alle områder.</article></section></main></body></html>