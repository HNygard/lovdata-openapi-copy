<?xml version="1.0"?>
<!DOCTYPE html>
<html lang="no">
  <head>
    <title>Forskrift om utleie av vannkraftanlegg</title>
    <base href="https://lovdata.no/"/>
  </head>
  <body>
    <header class="documentHeader" id="hode">
      <dl class="data-document-key-info">
        <dt class="legacyID">Datokode</dt>
        <dd class="legacyID">FOR-2010-06-25-939</dd>
        <dt class="dokid">DokumentID</dt>
        <dd class="dokid">LTI/forskrift/2010-06-25-939</dd>
        <dt class="ministry">Departement</dt>
        <dd class="ministry">
          <ul>
            <li>Olje- og energidepartementet</li>
          </ul>
        </dd>
        <dt class="publishedIn">Publisert i</dt>
        <dd class="publishedIn">I 2010 hefte 8 s 1452</dd>
        <dt class="dateInForce">I kraft fra</dt>
        <dd class="dateInForce">2010-07-01</dd>
        <dt class="appliesTo">Gjelder for</dt>
        <dd class="appliesTo">Norge</dd>
        <dt class="basedOn">Hjemmel</dt>
        <dd class="basedOn">
          <ul>
            <li>lov/1917-12-14-16/&#xA7;5</li>
          </ul>
        </dd>
        <dt class="dateOfPublication">Kunngjort</dt>
        <dd class="dateOfPublication">2010-06-25 15:30</dd>
        <dt class="journalNumber">Journalnummer</dt>
        <dd class="journalNumber">2010-0623</dd>
        <dt class="titleShort">Korttittel</dt>
        <dd class="titleShort">Forskrift om utleie av vannkraftanlegg</dd>
        <dt class="title">Tittel</dt>
        <dd class="title">Forskrift om utleie av vannkraftanlegg</dd>
        <dt class="miscInformation">Annet om dokumentet</dt>
        <dd class="miscInformation"><strong>Hjemmel:</strong> Fastsatt ved kgl.res. 25. juni 2010 med hjemmel i lov 14. desember 1917 nr. 16 om erverv av vannfall m.v. &#xA7; 5 fjerde ledd. Fremmet av Olje- og energidepartementet.</dd>
        <dt class="refid">RefID</dt>
        <dd class="refid">forskrift/2010-06-25-939</dd>
        <dt class="table-of-contents">Innhold</dt>
        <dd class="table-of-contents">
          <ul class="tocTopUl">
            <li>Forskrift om utleie av vannkraftanlegg<ul class="tocSubUl"><li>&#xA7; 1. Form&#xE5;l</li><li>&#xA7; 2. Virkeomr&#xE5;de og ufravikelighet</li><li>&#xA7; 3. Definisjoner</li><li>&#xA7; 4. Avtaler om utleie med overf&#xF8;ring av driftsansvar</li><li>&#xA7; 5. Avtale om utleie uten overf&#xF8;ring av driftsansvar</li><li>&#xA7; 6. Operat&#xF8;ravtaler</li><li>&#xA7; 7. Koordinering av drift og vedlikehold</li><li>&#xA7; 8. Krav til driftsansvarlig</li><li>&#xA7; 9. Krav til eiere</li><li>&#xA7; 10. Krav til avtalene</li><li>&#xA7; 11. Godkjenning og opplysningsplikt</li><li>&#xA7; 12. Ikrafttredelse</li><li>&#xA7; 13. Overgangsbestemmelser</li><li>Merknader til de enkelte bestemmelser</li></ul></li>
          </ul>
        </dd>
      </dl>
    </header>
    <main class="documentBody" data-lovdata-URL="LTI/forskrift/2010-06-25-939" id="dokument">
      <h1>Forskrift om utleie av vannkraftanlegg</h1>
      <article class="legalArticle" data-lovdata-URL="LTI/forskrift/2010-06-25-939/&#xA7;1" data-name="&#xA7;1" id="paragraf-1">
        <h2 class="legalArticleHeader"><span class="legalArticleValue">&#xA7; 1</span>. <span class="legalArticleTitle">Form&#xE5;l</span></h2>
        <article class="legalP" id="paragraf-1-ledd-1">Forskriften skal sikre at avtaler om utleie av vannkraftanlegg og avtaler med driftsoperat&#xF8;r om bortsetting av drift og vedlikehold knyttet til utbygde konsesjonspliktige vannfall med kraftverk og tilh&#xF8;rende anlegg inng&#xE5;s<ul class="defaultList"><li data-li-identifier="a)" data-name="a)"><article class="listArticle" id="paragraf-1-ledd-1-punkt-1"><article class="legalP" id="paragraf-1-ledd-1-punkt-1-ledd-1">i samsvar med prinsippet om offentlig eierskap til landets vannkraftressurser</article></article></li><li data-li-identifier="b)" data-name="b)"><article class="listArticle" id="paragraf-1-ledd-1-punkt-2"><article class="legalP" id="paragraf-1-ledd-1-punkt-2-ledd-1">innenfor de rammer som f&#xF8;lger av industrikonsesjonsloven</article></article></li><li data-li-identifier="c)" data-name="c)"><article class="listArticle" id="paragraf-1-ledd-1-punkt-3"><article class="legalP" id="paragraf-1-ledd-1-punkt-3-ledd-1">p&#xE5; en m&#xE5;te som sikrer rasjonell drift og klare ansvarsforhold.</article></article></li></ul></article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;2" data-name="&#xA7;2" id="paragraf-2">
        <h2 class="legalArticleHeader"><span class="legalArticleValue">&#xA7; 2</span>. <span class="legalArticleTitle">Virkeomr&#xE5;de og ufravikelighet</span></h2>
        <article class="legalP" id="paragraf-2-ledd-1">Forskriften f&#xE5;r anvendelse p&#xE5; avtaler om utleie av vannkraftanlegg og avtaler med driftsoperat&#xF8;r om bortsetting av drift og vedlikehold, som er knyttet til utbygde konsesjonspliktige vannfall med kraftverk og tilh&#xF8;rende anlegg i medhold av industrikonsesjonsloven &#xA7; 5.</article>
        <article class="legalP" id="paragraf-2-ledd-2">Departementet avgj&#xF8;r i tvilstilfelle om en avtale er omfattet av forskriften.</article>
        <article class="legalP" id="paragraf-2-ledd-3">Forskriften kan ikke fravikes ved avtale.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;3" data-name="&#xA7;3" id="paragraf-3">
        <h2 class="legalArticleHeader"><span class="legalArticleValue">&#xA7; 3</span>. <span class="legalArticleTitle">Definisjoner</span></h2>
        <article class="legalP" id="paragraf-3-ledd-1">Med vannkraftanlegg menes utbygde kraftverk som utnytter vannfallsrettigheter over grensen for konsesjonsplikt som definert i industrikonsesjonsloven &#xA7; 1 uten hensyn til om ervervskonsesjon er gitt, samt tilh&#xF8;rende anlegg som definert i industrikonsesjonsloven &#xA7; 2 tredje ledd post 17 og vassdragsreguleringsloven &#xA7; 10 nr. 4.</article>
        <article class="legalP" id="paragraf-3-ledd-2">Med avtaler om utleie menes alle avtaler der en annen enn eieren gis rett til &#xE5; disponere over produksjonsplanlegging og kj&#xF8;ring av vannkraftanlegget. Forskriften gjelder ikke avtaler om kraftsalg eller andre kommersielle avtaler som ikke gir eiers avtalepart rett til &#xE5; disponere over produksjonen i et bestemt vannkraftanlegg.</article>
        <article class="legalP" id="paragraf-3-ledd-3">Med operat&#xF8;ravtaler menes avtaler om bortsetting av oppgaven med &#xE5; koordinere drift og vedlikehold av vannkraftanlegg (driftsansvar) som ikke omfatter kommersiell r&#xE5;derett over vannkraftanlegget. Dette omfatter ikke avtaler som bare setter bort enkeltst&#xE5;ende oppgaver knyttet til ordin&#xE6;r drift eller vedlikehold.</article>
        <article class="legalP" id="paragraf-3-ledd-4">Med driftsansvarlig menes den som har i oppgave &#xE5; koordinere all planlagt vannkraftproduksjon, herunder &#xE5; kontrollere at alle beslutninger om kj&#xF8;ring av vann gjennomf&#xF8;res i samsvar med krav fastsatt i eller i medhold av industrikonsesjonsloven, vassdragsreguleringsloven, vannressursloven eller tidligere vassdragslovgivning, og ut fra dette fortl&#xF8;pende beslutter alle praktiske tiltak.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;4" data-name="&#xA7;4" id="paragraf-4">
        <h2 class="legalArticleHeader"><span class="legalArticleValue">&#xA7; 4</span>. <span class="legalArticleTitle">Avtaler om utleie med overf&#xF8;ring av driftsansvar</span></h2>
        <article class="legalP" id="paragraf-4-ledd-1">Eier av vannkraftanlegg kan gjennom avtale overf&#xF8;re b&#xE5;de kommersiell r&#xE5;derett og driftsansvar for vannkraftanlegget. Avtalen skal gjelde fallrettigheter, kraftverk og tilh&#xF8;rende anlegg som &#xE9;n enhet. Kun ett selskap kan st&#xE5; som leietaker med driftsansvar.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;5" data-name="&#xA7;5" id="paragraf-5">
        <h2 class="legalArticleHeader"><span class="legalArticleValue">&#xA7; 5</span>. <span class="legalArticleTitle">Avtale om utleie uten overf&#xF8;ring av driftsansvar</span></h2>
        <article class="legalP" id="paragraf-5-ledd-1">Eier av vannkraftanlegg kan gjennom avtale overf&#xF8;re kommersiell r&#xE5;derett for hele eller deler av kraftproduksjonen til en eller flere leietakere uten &#xE5; overf&#xF8;re driftsansvaret til leietaker. I slike tilfeller skal driftsansvaret ivaretas enten av eier selv eller av en driftsoperat&#xF8;r med operat&#xF8;ravtale etter &#xA7; 6.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;6" data-name="&#xA7;6" id="paragraf-6">
        <h2 class="legalArticleHeader"><span class="legalArticleValue">&#xA7; 6</span>. <span class="legalArticleTitle">Operat&#xF8;ravtaler</span></h2>
        <article class="legalP" id="paragraf-6-ledd-1">Eier av vannkraftanlegg kan inng&#xE5; operat&#xF8;ravtale.</article>
        <article class="legalP" id="paragraf-6-ledd-2">Slik avtale kan inng&#xE5;s dersom eieren selv beholder den kommersielle r&#xE5;deretten over kraftproduksjonen eller i kombinasjon med leieavtale etter &#xA7; 5.</article>
        <article class="legalP" id="paragraf-6-ledd-3">Driftsoperat&#xF8;r overtar oppgaven som driftsansvarlig. Kun ett selskap kan utpekes som driftsoperat&#xF8;r.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;7" data-name="&#xA7;7" id="paragraf-7">
        <h2 class="legalArticleHeader"><span class="legalArticleValue">&#xA7; 7</span>. <span class="legalArticleTitle">Koordinering av drift og vedlikehold</span></h2>
        <article class="legalP" id="paragraf-7-ledd-1">Eier av vannkraftanlegg skal utpeke driftsansvarlig.</article>
        <article class="legalP" id="paragraf-7-ledd-2">Det skal v&#xE6;re ett driftsansvarlig selskap for hvert vannkraftanlegg. Ett selskap kan ha oppgaven som driftsansvarlig for flere vannkraftanlegg.</article>
        <article class="legalP" id="paragraf-7-ledd-3">Oppgaven med &#xE5; ivareta driftsansvaret kan ivaretas av eieren selv, eller overf&#xF8;res til leietaker av anlegget eller et eget selskap (operat&#xF8;ravtale). Hvis en avtale med leietaker ikke omfatter driftsansvaret, m&#xE5; denne oppgaven ivaretas av eieren selv eller en driftsoperat&#xF8;r.</article>
        <article class="legalP" id="paragraf-7-ledd-4">Kravene i f&#xF8;rste til tredje ledd er ikke til hinder for at en brukseierforening i henhold til vassdragsreguleringsloven &#xA7; 9 ivaretar driftsansvaret i samsvar med sine konsesjoner selv om en brukseier setter bort oppgaven som driftsansvarlig for sine vannkraftanlegg. Ved utleie eller bortsetting av drift av vannkraftanlegg i vassdrag med en brukseierforening, m&#xE5; oppgavefordelingen mellom den som overtar oppgaven som driftsansvarlig og brukseierforeningen klargj&#xF8;res.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;8" data-name="&#xA7;8" id="paragraf-8">
        <h2 class="legalArticleHeader"><span class="legalArticleValue">&#xA7; 8</span>. <span class="legalArticleTitle">Krav til driftsansvarlig</span></h2>
        <article class="legalP" id="paragraf-8-ledd-1">Driftsansvarlig skal ha rett til &#xE5; instruere den som utf&#xF8;rer praktisk drift, dersom dette er en annen enn den driftsansvarlige.</article>
        <article class="legalP" id="paragraf-8-ledd-2">Driftsansvarlig skal ha minst &#xE9;n heltidsansatt i egen organisasjon med n&#xF8;dvendig kompetanse til &#xE5; utf&#xF8;re oppgaver etter &#xA7; 9 f&#xF8;rste ledd og som er tilgjengelig til enhver tid.</article>
        <article class="legalP" id="paragraf-8-ledd-3">Den driftsansvarlige skal ha n&#xF8;dvendige konsesjoner etter energiloven og oppfylle krav fastsatt i eller i medhold av industrikonsesjonsloven, vassdragsreguleringsloven og vannressursloven.</article>
        <article class="legalP" id="paragraf-8-ledd-4">Den driftsansvarlige skal f&#xE5; overf&#xF8;rt ansvaret som den ansvarlige for vassdragsanlegg etter damsikkerhetsforskriften. Det skal sendes melding til NVE uten ugrunnet opphold om denne overf&#xF8;ringen.</article>
        <article class="legalP" id="paragraf-8-ledd-5">Den driftsansvarlige skal f&#xF8;lge opp alle forpliktelser tilknyttet vannkraftanlegget overfor myndighetene, med mindre annet g&#xE5;r fram av &#xA7; 9.</article>
        <article class="legalP" id="paragraf-8-ledd-6">Departementet kan stille krav om at driftsansvarlig har driftsorganisasjon i landet, n&#xE5;r ikke annet f&#xF8;lger av internasjonale avtaler.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;9" data-name="&#xA7;9" id="paragraf-9">
        <h2 class="legalArticleHeader"><span class="legalArticleValue">&#xA7; 9</span>. <span class="legalArticleTitle">Krav til eiere</span></h2>
        <article class="legalP" id="paragraf-9-ledd-1">Enhver som eier og selv driver vannkraftanlegg skal i hele avtaleperioden ha ansatte i egen organisasjon med kompetanse og ressurser til &#xE5; ivareta styring etter krav fastsatt i eller i medhold av lov, herunder om damsikkerhet, man&#xF8;vrering av vassdraget, overholdelse av naturforvaltningsvilk&#xE5;r og ivaretakelse av teknisk tilstand til kraftverk og eventuelle reguleringsanlegg. Disse kravene gjelder ogs&#xE5; for drift av brukseierforeninger i henhold til vassdragsreguleringsloven &#xA7; 9. De ansatte m&#xE5; ha vassdragsfaglig kompetanse og inng&#xE5;ende kjennskap til vannkraftanleggets tekniske tilstand, samt kompetanse til &#xE5; gjennomf&#xF8;re n&#xF8;dvendige tiltak i forbindelse med ulykker, skader og andre ekstraordin&#xE6;re situasjoner.</article>
        <article class="legalP" id="paragraf-9-ledd-2">I de tilfeller hvor leietaker eller driftsoperat&#xF8;r overtar som driftsansvarlig, beholder eieren alt ansvar for at kravene i f&#xF8;rste ledd til enhver tid oppfylles av den som utf&#xF8;rer oppgaven som driftsansvarlig. Eieren skal for hele avtaleperioden ha en representant i egen organisasjon som er tilgjengelig for henvendelser i alle sp&#xF8;rsm&#xE5;l relatert til eierens ansvar.</article>
        <article class="legalP" id="paragraf-9-ledd-3">Eieren m&#xE5; selv v&#xE6;re part i s&#xF8;knader om konsesjoner, oppf&#xF8;lging av revisjoner, vilk&#xE5;rsendringer og enhver sak som gjelder konsesjonene med tilh&#xF8;rende vilk&#xE5;r og p&#xE5;legg.</article>
        <article class="legalP" id="paragraf-9-ledd-4">Eieren skal p&#xE5;se at den som har f&#xE5;tt overf&#xF8;rt oppgaven som driftsansvarlig oppfyller krav som nevnt i &#xA7; 8. Eieren skal ha uhindret adgang til inspeksjon, befaring mv. i anlegg hvor oppgaven som driftsansvarlig er overf&#xF8;rt til en annen.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;10" data-name="&#xA7;10" id="paragraf-10">
        <h2 class="legalArticleHeader"><span class="legalArticleValue">&#xA7; 10</span>. <span class="legalArticleTitle">Krav til avtalene</span></h2>
        <article class="legalP" id="paragraf-10-ledd-1">Avtaler etter denne forskriften m&#xE5; inng&#xE5;s skriftlig. Eiendomsrett til nye fallrettigheter som erverves og vannkraftanlegg som bygges i forbindelse med oppgradering eller utvidelse i l&#xF8;pet av leieperioden m&#xE5; tilfalle eieren, som m&#xE5; innhente n&#xF8;dvendige konsesjoner. I alle avtaler skal det framg&#xE5; at bestemmelser i denne forskriften er oppfylt og hvilket selskap som ivaretar oppgaven som driftsansvarlig for vannkraftanlegget.</article>
        <article class="legalP" id="paragraf-10-ledd-2">Avtaler etter &#xA7; 4 til &#xA7; 6 kan inng&#xE5;s for inntil 15 &#xE5;r. Fristen regnes fra den dagen n&#xF8;dvendig godkjennelse er gitt av departementet eller fra et senere tidspunkt fastsatt av departementet. Fremleie er forbudt.</article>
        <article class="legalP" id="paragraf-10-ledd-3">Avtaler etter &#xA7; 4 til &#xA7; 6 m&#xE5; inneholde en bestemmelse om ugyldighet for det tilfelle at leieordningen skulle bli kjent E&#xD8;S-stridig.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;11" data-name="&#xA7;11" id="paragraf-11">
        <h2 class="legalArticleHeader"><span class="legalArticleValue">&#xA7; 11</span>. <span class="legalArticleTitle">Godkjenning og opplysningsplikt</span></h2>
        <article class="legalP" id="paragraf-11-ledd-1">Avtale etter &#xA7; 4 til &#xA7; 6 m&#xE5; godkjennes av departementet.</article>
        <article class="legalP" id="paragraf-11-ledd-2">Eieren og den det inng&#xE5;s avtaler med etter &#xA7; 4 til &#xA7; 6 skal i hele avtaleperioden, uten hinder av taushetsplikt, gi departementet de opplysninger som er n&#xF8;dvendige for ut&#xF8;velse av myndighet etter forskriften.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;12" data-name="&#xA7;12" id="paragraf-12">
        <h2 class="legalArticleHeader"><span class="legalArticleValue">&#xA7; 12</span>. <span class="legalArticleTitle">Ikrafttredelse</span></h2>
        <article class="legalP" id="paragraf-12-ledd-1">Forskriften trer i kraft 1. juli 2010.</article>
      </article>
      <article class="legalArticle" data-lovdata-URL="LTI/forskrift/2010-06-25-939/&#xA7;13" data-name="&#xA7;13" id="paragraf-13">
        <h2 class="legalArticleHeader"><span class="legalArticleValue">&#xA7; 13</span>. <span class="legalArticleTitle">Overgangsbestemmelser</span></h2>
        <article class="legalP" id="paragraf-13-ledd-1">Forskriften f&#xE5;r anvendelse p&#xE5; inng&#xE5;else av nye avtaler etter &#xA7; 4 til &#xA7; 6, herunder alle endringer i eksisterende avtaler, revideringer eller forlengelse av avtaler utenom de disposisjoner som fremg&#xE5;r av industrikonsesjonsloven &#xA7; 4.</article>
        <article class="legalP" id="paragraf-13-ledd-2">Eksisterende avtaler som omfattes av industrikonsesjonsloven &#xA7; 4, ber&#xF8;res ikke. Andre eksisterende avtaler skal oppfylle kravene i forskriften og m&#xE5; meldes til departementet innen tre &#xE5;r fra ikrafttredelsen.</article>
      </article>
      <section class="section" id="kapittel-1" data-lovdata-URL="LTI/forskrift/2010-06-25-939/KAPITTEL_1">
        <h2>Merknader til de enkelte bestemmelser</h2>
        <article class="defaultP">
          <i>Til &#xA7; 1 form&#xE5;l</i>
        </article>
        <article class="legalP" id="kapittel-1-ledd-1">Form&#xE5;lsbestemmelsen viser til hensynet til offentlig eierskap, rammene for utleie som f&#xF8;lger av industrikonsesjonsloven og behovet for rasjonell drift og klare ansvarsforhold.</article>
        <article class="defaultP" margin-top="true">
          <i>Til &#xA7; 2 Virkeomr&#xE5;de og ufravikelighet</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-2">Forskriften gjelder utleie av vannkraftanlegg og driftsbortsetting i medhold av industrikonsesjonsloven &#xA7; 5. Industrikonsesjonsloven &#xA7; 5 &#xE5;pner kun for adgang til utleie for utbygde vannfallsrettigheter med kraftverk og tilh&#xF8;rende anlegg. Utleie av r&#xE5;fall over lovens konsesjonsgrense er forbudt, jf. merknader til &#xA7; 3 f&#xF8;rste ledd. Bestemmelsene om driftsoperat&#xF8;rer knytter seg ogs&#xE5; til utbygde vannfallsrettigheter over lovens konsesjonsgrense med tilh&#xF8;rende kraftverk og anlegg. Det kan inng&#xE5;s avtaler for hvert kraftverk hvis eieren har flere kraftverk.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-3">Bestemmelsen gir departementet hjemmel til &#xE5; avgj&#xF8;re om en avtale er omfattet av forskriften. Dette gjelder hva som er avtale om utleie og hva som er operat&#xF8;ravtale.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-4">Forskriften kan ikke fravikes ved avtale.</article>
        <article class="defaultP" margin-top="true">
          <i>Til &#xA7; 3 Definisjoner</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-5">Forskriften definerer begrepet vannkraftanlegg, som er objektet for utleie eller avtaler om driftsbortsetting etter reglene i forskriften. Det er et vilk&#xE5;r etter industrikonsesjonsloven &#xA7; 5 at vannfallene m&#xE5; v&#xE6;re utbygget for at de kan leies ut, samt at utleier m&#xE5; v&#xE6;re eier av b&#xE5;de kraftverk og tilh&#xF8;rende anlegg. Avtaler om utleie eller bortsetting av drift faller utenfor forskriften dersom vannfallet ikke er over konsesjonsgrensen i industrikonsesjonsloven &#xA7; 1. Forskriften gj&#xF8;r ingen endring i de prinsipper som ligger til grunn for beregningen av om et vannfall er over konsesjonsgrensen etter industrikonsesjonsloven. Grensen i loven &#xA7; 1 er 4&#xA0;000 nat.hk. Kraftverk som utnytter vannfallsrettigheter meddelt ervervskonsesjon etter den tidligere grensen for konsesjonsplikt p&#xE5; 1&#xA0;000 naturhestekrefter etter industrikonsesjonsloven omfattes av forskriften. Ved utleie og driftsbortsetting gjelder dermed den samme avgrensning som ved videre overdragelse av vannfall med ervervskonsesjon etter den tidligere konsesjonsgrensen.</article>
        <article class="legalP" id="kapittel-1-ledd-6">Forskriften gjelder uavhengig av om det er gitt ervervskonsesjon for vannfallet etter industrikonsesjonsloven eller ikke.<sup class="footnotereference" data-footnotereferencevalue="1" data-unique-footnote-counter="1">1</sup> Det avgj&#xF8;rende er om fallrettighetene som utnyttes er over lovens konsesjonsgrense og m&#xE5; konsesjonsbehandles ved eventuell overdragelse av eiendomsretten. Dette inneb&#xE6;rer at b&#xE5;de offentlige og privat eide konsesjonsfrie vannfall kan leies ut sammen med utbygde kraftverk og tilh&#xF8;rende anlegg, herunder ogs&#xE5; de som ble ervervet uten konsesjon f&#xF8;r ervervsloven av 1909.</article>
        <article class="legalP" id="kapittel-1-ledd-7">Hvilke anlegg mv. som er omfattet defineres ved henvisning til relevante bestemmelser i industrikonsesjonsloven og vassdragsreguleringsloven. Etter industrikonsesjonsloven &#xA7; 2 tredje ledd post 17 er f&#xF8;lgende objekter omfattet: &#xAB;Vannfallet med alle de innretninger, hvorigjennom vannets l&#xF8;p og leie forandres, s&#xE5;som damanlegg, kanaler, tunneler, bassenger, r&#xF8;rledninger m.m., de til utbyggingen og kraftanlegget ervervede grunnstykker og rettigheter, kraftstasjonene med tilh&#xF8;rende maskineri og annet tilbeh&#xF8;r samt arbeiderboliger og andre bygninger, som h&#xF8;rer med til kraftanlegget.&#xBB; Vassdragsreguleringsloven &#xA7; 10 nr. 4 omfatter &#xAB;reguleringsanlegget med tilliggende grunn og rettigheter og med de bygninger og andre innretninger som er oppf&#xF8;rt av hensyn til reguleringen&#xBB;.</article>
        <footer class="footnotes">
          <article class="footnote" data-name="1" data-unique-footnote-counter="1"><span class="footnoteLabel">1</span> Ot.prp.nr.66 (2008&#x2013;2009) side 7.</article>
        </footer>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-8">F&#xF8;rste punktum presiserer hva som menes med utleie. Det fremg&#xE5;r av industrikonsesjonsloven &#xA7; 5 annet ledd, jf. &#xA7; 1 annet ledd annet punktum, at utleiereglene gjelder konsesjonspliktige vannfallsrettigheter.<sup class="footnotereference" data-footnotereferencevalue="1" data-unique-footnote-counter="1">1</sup> Etter industrikonsesjonsloven &#xA7; 1 er avtaler som stifter andre rettigheter enn eiendomsrett til vannfall forbudt med mindre annet f&#xF8;lger av lovens kapittel 1. Utleie er en rettighetsstiftelse i vannfall.</article>
        <article class="legalP" id="kapittel-1-ledd-9">Etter den tidligere ordlyden kunne ingen andre enn staten erverve eiendomsrett, bruksrett eller langsiktig disposisjonsrett til vannfall. Adgangen til &#xE5; inng&#xE5; nye avtaler om erverv av bruksrett og langsiktig disposisjonsrett ble opphevet ved endring av industrikonsesjonsloven i 2008 og ved at ordlyden i denne lovs &#xA7; 1 ble endret. Etter n&#xE5;gjeldende bestemmelse er det ikke noe vilk&#xE5;r at den type rettigheter som tidligere falt inn under bestemmelsene om disposisjonsretter m&#xE5; v&#xE6;re &#xAB;langsiktige&#xBB; for &#xE5; v&#xE6;re omfattet av loven. F&#xF8;lgelig vil ogs&#xE5; det som tidligere var &#xE5; betrakte som kortsiktige disposisjonsretter til vannfall n&#xE5; v&#xE6;re nye rettighetsstiftelser i vannfall som vil bli vurdert etter bestemmelsene om utleie.</article>
        <article class="legalP" id="kapittel-1-ledd-10">Leietakerens rett til &#xE5; disponere over produksjonsplanlegging og kj&#xF8;ring er gjort til det sentrale kriterium for hva som er en utleieavtale som stifter rettigheter i vannfall. Hvis avtalen er koblet til produksjonen i et bestemt kraftverk, for eksempel slik at eieren forplikter seg til &#xE5; ivareta bestemte &#xF8;nsker ved planlegging av produksjonen, st&#xE5;r man overfor en leieavtale.</article>
        <article class="legalP" id="kapittel-1-ledd-11">Enhver rett til &#xE5; disponere over produksjonsplanlegging og kj&#xF8;ring av vannkraftanlegget omfattes. Ordene produksjonsplanlegging og kj&#xF8;ring er tatt inn for &#xE5; tydeliggj&#xF8;re at det er retten til &#xE5; disponere over den reelle produksjonen som er det sentrale, ikke kun forh&#xE5;ndsplanlagt kj&#xF8;ring som kanskje ikke f&#xF8;lges opp. Slike avtaler vil normalt inneb&#xE6;re at det vesentligste av den &#xF8;konomiske risikoen overf&#xF8;res til leietaker. Den tydeligste formen foreligger der leietakeren overtar det fulle ansvaret for produksjonsplanleggingen og den &#xF8;konomiske risikoen for resultatet av kj&#xF8;ringen. Men det kan ogs&#xE5; tenkes at en leietaker gis mer begrenset rett, for eksempel til &#xE5; nominere en &#xF8;nsket produksjon i en p&#xE5;f&#xF8;lgende driftsperiode innenfor visse rammer, hvor den p&#xE5;f&#xF8;lgende kj&#xF8;ringen forest&#xE5;s av eieren eller annen med ansvar for praktisk drift. Man kan ogs&#xE5; tenke seg &#xAB;negativ&#xBB; rett til &#xE5; disponere over kj&#xF8;ringen, for eksempel avtalefestede begrensninger p&#xE5; tidspunkter for vedlikehold mv. innenfor avtaleperioden.</article>
        <article class="legalP" id="kapittel-1-ledd-12">Der flere vannkraftanlegg er deltakere i en brukseierforening i henhold til vassdragsreguleringsloven &#xA7; 9 fatter eierne av vannkraftanleggene i foreningen felles beslutninger om kj&#xF8;ring av vann i vassdraget. Slike beslutninger er ikke avtaler om utleie i forskriftens forstand.</article>
        <article class="legalP" id="kapittel-1-ledd-13">Annet punktum avgrenser utleie mot kraftkontrakter, som ikke er omfattet av utleiereglene. I en kraftkontrakt vil selgeren normalt st&#xE5; fritt med tanke p&#xE5; hvor den aktuelle kraften er produsert. Selgeren i en kraftkontrakt kan v&#xE6;re en produsent med tilgang p&#xE5; egenprodusert kraft, men beh&#xF8;ver ikke v&#xE6;re det. Der kj&#xF8;peren etter avtalen ikke har rett til &#xE5; disponere over produksjonsplanlegging eller p&#xE5;f&#xF8;lgende kj&#xF8;ring i et eller flere kraftverk, og selgeren etter avtalen st&#xE5;r fritt n&#xE5;r det gjelder &#xE5; skaffe kraften til veie, foreligger det en kraftkontrakt og ikke utleie. Slike kraftkontrakter kan inng&#xE5;s uten samtykke av noen art. Avtaler som kun reduserer den &#xF8;konomiske risikoen for eier faller utenfor forskriften.</article>
        <footer class="footnotes">
          <article class="footnote" data-name="1" data-unique-footnote-counter="2"><span class="footnoteLabel">1</span> Ot.prp.nr.66 (2008&#x2013;2009) side 12.</article>
        </footer>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-14">F&#xF8;rste punktum gir en presisering av hva som menes med operat&#xF8;ravtaler, det vil si avtaler om bortsetting av oppgaven med &#xE5; koordinere drift og vedlikehold av vannkraftanlegg. Ved slike avtaler overf&#xF8;rer eieren oppgaven med &#xE5; ivareta driftsansvaret som er definert i &#xA7; 8. Det ansvaret eieren har i henhold til konsesjoner og offentligrettslige krav kan ikke overdras til andre, men de faktiske oppgavene kan utf&#xF8;res av andre enn eieren. Den som ivaretar denne funksjonen er p&#xE5; de fleste omr&#xE5;der praktisk ansvarlig for oppf&#xF8;lging overfor myndighetene, og privatrettslig ansvarlig overfor eieren for &#xE5; ivareta de sentrale driftsfunksjoner.</article>
        <article class="legalP" id="kapittel-1-ledd-15">Avtaler om bortsetting av ordin&#xE6;r drift og vedlikehold er n&#xE5; lovregulert i &#xA7; 5 f&#xF8;rste ledd i industrikonsesjonsloven, jf. Ot.prp.nr.66 (2008&#x2013;2009). En driftsoperat&#xF8;r er i lovforarbeidene beskrevet som en som utf&#xF8;rer arbeid uten ansvar for hva slags &#xF8;konomiske resultater kj&#xF8;ringen av kraftverket gir. Slike avtaler regnes ikke som utleie dersom avtalen ikke gir operat&#xF8;ren noen rett til &#xE5; fatte kommersielle beslutninger over kj&#xF8;ring av kraftverket.</article>
        <article class="legalP" id="kapittel-1-ledd-16">Ved drift i egen regi vil eierselskapet selv ivareta funksjonen som den driftsansvarlige og det inng&#xE5;s ingen avtaler med ekstern driftsoperat&#xF8;r. Hvis oppgaven med &#xE5; ivareta driftsansvaret settes til et annet rettssubjekt enn eieren selv, foreligger bortsetting gjennom en operat&#xF8;ravtale.</article>
        <article class="legalP" id="kapittel-1-ledd-17">Avtalen skal omfatte oppgaven med &#xE5; ivareta ansvaret for drift og vedlikehold. Etter &#xA7; 7 skal eieren utpeke hvem som ivaretar oppgaven som driftsansvarlig. Dette kan v&#xE6;re eieren selv, en leietaker som har overtatt driftsansvaret, eller et eget selskap som inng&#xE5;r operat&#xF8;ravtale med eieren. Kravene til den som innehar funksjonen som driftsansvarlig er n&#xE6;rmere definert i &#xA7; 8 (n&#xE5;r driftsansvaret er satt bort) og &#xA7; 9 (n&#xE5;r eieren selv driver anlegget). Se merknadene til &#xA7; 3 fjerde ledd for en n&#xE6;rmere omtale av hva som ligger i begrepet driftsansvarlig.</article>
        <article class="legalP" id="kapittel-1-ledd-18">Annet punktum avgrenser operat&#xF8;ravtaler mot avtaler om enkeltst&#xE5;ende oppgaver knyttet til praktisk drift eller vedlikehold som ikke inkluderer koordinering av fysisk drift i samsvar med eierens eller andre rettighetshavernes produksjons&#xF8;nsker innenfor offentligrettslige krav. Den driftsanvsvarlige eierens aktivitet kan normalt suppleres med en eller flere innleide personer b&#xE5;de innen de kommersielle og praktiske oppgaver. Innleie av personer for &#xE5; utf&#xF8;re bestemte oppgaver ved drift og vedlikehold, er ikke i seg selv bortsetting av drift som faller inn under forskriften. Hvis eier bare &#xF8;nsker &#xE5; kj&#xF8;pe inn slike tjenester, er dette tillatt uavhengig av de nye bestemmelsene om leie/operat&#xF8;r. Forskriften er ikke til hinder for at den som foretar drift og vedlikehold (og er utpekt som driftsansvarlig) kj&#xF8;per inn slike tjenester fra tredjepersoner.</article>
        <article class="defaultP" margin-top="true">
          <i>Fjerde ledd</i>
        </article>
        <article class="legalP" id="kapittel-1-ledd-19">Fjerde ledd definerer hva som menes med driftsansvarlig. Med dette menes oppgaven &#xE5; koordinere alle beslutninger om kj&#xF8;ring av vann fra eieren eller andre rettighetshavere, holdt opp mot alle relevante offentligrettslige krav, og deretter eventuelt instruere de som st&#xE5;r for den ordin&#xE6;re driften om ikke dette gj&#xF8;res av den driftsansvarlige selv. Beslutningene er basert p&#xE5; at den driftsansvarlige sitter med oversikt over anlegget, og ut fra dette fortl&#xF8;pende beslutter alle tiltak. Denne funksjonen kan ligge hos eier, leier eller operat&#xF8;r. En viktig del av den driftsansvarliges oppgaver er &#xE5; vurdere hva som skal gj&#xF8;res innen vedlikehold og n&#xE5;r det skal gj&#xF8;res. Den driftsansvarlige trenger ikke &#xE5; ha folk som skal gj&#xF8;re de fysiske vedlikeholdsoppgavene innen egen organisasjon. Det sentrale er hvem som har f&#xE5;tt oppgaven &#xE5; koordinere og beslutte utf&#xF8;relsen av drifts- og vedlikeholdsoppgavene.</article>
        <article class="legalP" id="kapittel-1-ledd-20">Ansvar som f&#xF8;lger av offentligrettslige regler kan ikke uten videre overdras til et annet pliktsubjekt i en avtale mellom to parter. Overf&#xF8;ring av ansvar etter offentligrettslige regler m&#xE5; vurderes ut fra det aktuelle regelverket. Etter energiloven m&#xE5; den som driver kraftanlegget ha n&#xF8;dvendig konsesjon, og ved bortsetting av driftsansvaret m&#xE5; konsesjonen overf&#xF8;res til leietaker eller driftsoperat&#xF8;r. P&#xE5; tilsvarende m&#xE5;te overtar driftsoperat&#xF8;r eller leietaker med driftsansvar rollen som den ansvarlige etter damsikkerhetsforskriften. Det blir dernest opp til det selskapet som st&#xE5;r som driftsansvarlig &#xE5; vurdere hvordan en best oppfyller krav til egenkompetanse og kombinasjonen mellom n&#xF8;dvendig egenkompetanse og innleie av tjenester slik at alle oppgavene blir ivaretatt. Krav til egenkompetanse mv. som stilles til driftsansvarlig selskap fremg&#xE5;r av &#xA7; 8, og det vises til merknadene der.</article>
        <article class="legalP" id="kapittel-1-ledd-21">Hvis eier &#xF8;nsker &#xE5; leie inn praktisk hjelp (tjenesteutsetting), men selv st&#xE5;r som driftsansvarlig, er dette tillatt i dag, og kan fortsatt inng&#xE5;s uavhengig av de nye bestemmelsene om leie/operat&#xF8;r. Den driftsansvarliges aktivitet kan suppleres med en eller flere innleide personer b&#xE5;de innen de kommersielle og praktiske oppgavene. Disse kan v&#xE6;re ansatt hos eierselskapet eller innleide.</article>
        <article class="defaultP" margin-top="true">
          <i>Til &#xA7; 4 Avtale om utleie med overf&#xF8;ring av driftsansvar</i>
        </article>
        <article class="legalP" id="kapittel-1-ledd-22">Den enkleste formen for utleie inneb&#xE6;rer at leietakeren overtar s&#xE5; vel den kommersielle som den praktiske driften av kraftverket og driver det som en enhet for egen regning og risiko. Det er ikke n&#xF8;dvendig &#xE5; skille skarpt mellom fordelingen av kommersielle og andre bef&#xF8;yelser mellom partene, idet all r&#xE5;dighet blir overf&#xF8;rt til leietakeren. Det fremg&#xE5;r av annet punktum at utleie etter &#xA7; 4 m&#xE5; gjelde all r&#xE5;dighet over vannfall, kraftverk og tilh&#xF8;rende anlegg.</article>
        <article class="legalP" id="kapittel-1-ledd-23">Leietaker overtar driftsansvaret, og i siste punktum fastsl&#xE5;s det at kun ett selskap kan v&#xE6;re leietaker med ansvar for drift etter &#xA7; 4. Begrepet selskap omfatter i denne forskriften selskap eller lignende organisasjon som foretak, lag eller andre sammenslutninger. Eier vil i alle tilfeller ha det formelle ansvar for alle plikter etter vassdragslovgivningen og konsesjonsvilk&#xE5;r, jf. &#xA7; 9. Leietaker m&#xE5; oppfylle kravene som driftsansvarlig, jf. &#xA7; 8. Det vises til disse merknadene.</article>
        <article class="defaultP" margin-top="true">
          <i>Til &#xA7; 5 Avtale om utleie uten overf&#xF8;ring av driftsansvar</i>
        </article>
        <article class="legalP" id="kapittel-1-ledd-24">F&#xF8;rste punktum &#xE5;pner for en alternativ mulighet der eieren kun overf&#xF8;rer kommersiell r&#xE5;derett for hele eller deler av kraftproduksjonen, i samsvar med industrikonsesjonsloven &#xA7; 5 annet ledd. Leietaker overtar ikke oppgaven med praktisk drift og vedlikehold. Dersom leietakeren ogs&#xE5; vil ivareta den praktiske drift av kraftverket, faller leieforholdet inn under &#xA7; 4.</article>
        <article class="legalP" id="kapittel-1-ledd-25">Ved utleie av kommersiell r&#xE5;derett st&#xE5;r leietaker for produksjonsplanlegging og avgj&#xF8;r kj&#xF8;ring av kraftverket, i tillegg til &#xE5; ta den &#xF8;konomiske risikoen for kostnader, inntekter og tilsigsvariasjon. Leietaker m&#xE5; inng&#xE5; avtale med eier, som har ansvar for driften etter konsesjoner og annet lovverk og som har egne plikter og rettigheter etter forskriften. Eier kan overf&#xF8;re hele eller deler av produksjonskapasiteten i kraftverket til en leietaker. Hvis bare deler av kapasiteten er leid ut, m&#xE5; eieren som driftsansvarlig ta hensyn til s&#xE5; vel egne som leietakerens disposisjoner for kj&#xF8;ringen i den p&#xE5;f&#xF8;lgende driftsperioden. I praksis vil dette bety at eieren m&#xE5; ha egen kompetanse p&#xE5; omr&#xE5;det.</article>
        <article class="legalP" id="kapittel-1-ledd-26">Forskriften er ikke til hinder for at eieren setter bort den kommersielle r&#xE5;deretten til flere leietakere, men bare ett selskap (eier, leier eller driftsoperat&#xF8;r) kan st&#xE5; som driftsansvarlig.</article>
        <article class="legalP" id="kapittel-1-ledd-27">I tilfeller der flere eiere eller rettighetshavere kontrollerer ett kraftverk, m&#xE5; disse som i dag lage avtaler seg imellom for &#xE5; oppfylle konsesjonsforpliktelsene og fordele kostnader og inntekter fra driften. Eierne kan inng&#xE5; avtaler om utleie om de finner dette hensiktsmessig. Forskriften griper ikke inn i de selskapsrettslige sp&#xF8;rsm&#xE5;l som regulerer forholdet mellom eiere/rettighetshavere som beslutter &#xE5; g&#xE5; sammen om &#xE5; leie ut sitt kraftverk.</article>
        <article class="legalP" id="kapittel-1-ledd-28">Annet punktum fastsetter at eieren kan velge &#xE5; selv st&#xE5; som driftsansvarlig, eller &#xE5; sette bort ansvaret for drift og vedlikehold til en driftsoperat&#xF8;r. Om den praktiske driften settes bort, skal driftsoperat&#xF8;ren utpekes som driftsansvarlig. Hvis eieren setter ut kommersiell r&#xE5;derett til en leietaker, og i tillegg setter ut den fysiske kj&#xF8;ringen til en driftsoperat&#xF8;r, m&#xE5; operat&#xF8;ren forest&#xE5; fysisk kj&#xF8;ring etter instruks fra eieren. Man f&#xE5;r da et trepartsforhold med avtaler mellom s&#xE5; vel eier og leietaker, som mellom eier og driftsoperat&#xF8;r.</article>
        <article class="legalP" id="kapittel-1-ledd-29">Godkjenning av avtaler om utleie uten overf&#xF8;ring av driftsansvar til leietaker forutsetter at det framg&#xE5;r klart hvem som er driftsansvarlig. De avtalene som inneb&#xE6;rer overf&#xF8;ring av driftsansvar, forutsetter p&#xE5; sin side at oppgavefordeling mellom partene framg&#xE5;r klart i samsvar med kravene i denne forskriften.</article>
        <article class="defaultP" margin-top="true">
          <i>Til &#xA7; 6 Operat&#xF8;ravtaler</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-30">Eier kan etter industrikonsesjonsloven &#xA7; 5 f&#xF8;rste ledd inng&#xE5; avtaler om bortsetting av driftsansvar for vannkraftanlegg (operat&#xF8;ravtale). Kjernen i en slik avtale er at eieren overf&#xF8;rer ansvaret for koordinering av ordin&#xE6;r drift og vedlikehold p&#xE5; grunnlag av eiernes og andre rettighetshavers produksjonsplaner, og innenfor alle gjeldende offentligrettslige krav. Det vises til definisjonen av operat&#xF8;ravtaler i &#xA7; 3 tredje ledd, og merknadene der.</article>
        <article class="legalP" id="kapittel-1-ledd-31">Operat&#xF8;ravtaler er omfattet av forskriftens virkeomr&#xE5;de og m&#xE5; godkjennes. Avtaler om enkeltoppgaver innen drift og vedlikehold omfattes ikke av forskriften, s&#xE5; lenge det ikke gjelder overf&#xF8;ring av den styring og koordinering som inng&#xE5;r i oppgavene for driftsansvarlig, jf. &#xA7; 3 tredje og fjerde ledd.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-32">Eier kan sette ut ansvaret for drift og vedlikehold til en operat&#xF8;r og selv beholde den kommersielle r&#xE5;deretten. Hvis eieren vil kombinere bortsetting av ansvaret for drift og vedlikehold etter &#xA7; 6 med utleie av kommersiell r&#xE5;derett etter &#xA7; 5 til en tredjeperson, m&#xE5; eieren inng&#xE5; avtale med hver av partene.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-33">F&#xF8;rste punktum krever at selskap som inng&#xE5;r operat&#xF8;ravtale med eieren (driftsoperat&#xF8;r) skal utpekes som driftsansvarlig, som definert i &#xA7; 3 fjerde ledd. Kravet om at eieren skal utpeke driftsansvarlig gjelder alle avtaler som omfattes av &#xA7; 4 til &#xA7; 6, jf. &#xA7; 7 f&#xF8;rste ledd. En operat&#xF8;ravtale inneb&#xE6;rer at driftsoperat&#xF8;ren kun overtar oppgaven som driftsansvarlig, uten kommersiell r&#xE5;derett som omfattet av &#xA7; 4 eller &#xA7; 5. Krav som stilles til driftsansvarlig fremg&#xE5;r av &#xA7; 8. Det vises til merknadene til &#xA7; 3 tredje ledd om hva som er en operat&#xF8;ravtale som er omfattet av loven, i motsetning til innkj&#xF8;p av kun praktisk hjelp som faller utenfor forskriften.</article>
        <article class="legalP" id="kapittel-1-ledd-34">I annet punktum er det klargjort at kun ett selskap kan v&#xE6;re driftsoperat&#xF8;r. Dette f&#xF8;lger ogs&#xE5; av &#xA7; 7 annet ledd, som krever at det bare skal v&#xE6;re &#xE9;n driftsansvarlig. Se merknaden til &#xA7; 4 om selskapsbegrepet.</article>
        <article class="defaultP" margin-top="true">
          <i>Til &#xA7; 7 Koordinering av drift og vedlikehold</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-35">F&#xF8;rste ledd krever at eieren m&#xE5; utpeke hvem som er driftsansvarlig for hvert vannkraftanlegg. For &#xE5; sikre rasjonell drift og klare ansvarsforhold er det n&#xF8;dvendig i hvert tilfelle &#xE5; klargj&#xF8;re hvem som er driftsansvarlig for vannkraftanlegget.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-36">Det skal bare v&#xE6;re ett driftsansvarlig selskap for hvert kraftanlegg. Ett selskap kan imidlertid v&#xE6;re ansvarlig for flere kraftverk s&#xE5; lenge selskapet oppfyller kompetansekravene for hvert kraftverk. For begrepet selskap, se merknaden til &#xA7; 4.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-37">Kravet om driftsansvarlig kan oppfylles av eieren selv, leietakeren eller et eget selskap gjennom operat&#xF8;ravtale. N&#xE5;r det gjelder begrepet &#xAB;selskap&#xBB; vises det til merknaden til &#xA7; 4. Ved drift i egen regi vil eierselskapet selv v&#xE6;re den driftsansvarlige. Ved utleie av rettigheter til vannkraft, alts&#xE5; rett til &#xE5; beslutte kj&#xF8;ring av vann, vil leietakeren overta oppgaven med &#xE5; ivareta driftsansvaret dersom det inng&#xE5;s avtale etter &#xA7; 4. Alternativt kan eier, eller en driftsoperat&#xF8;r, v&#xE6;re driftsansvarlig dersom bare kommersiell r&#xE5;dighet leies ut etter &#xA7; 5. Inng&#xE5;s det en operat&#xF8;ravtale etter &#xA7; 6 blir driftsoperat&#xF8;ren den driftsansvarlige, idet form&#xE5;let med slike avtaler er &#xE5; sette bort dette ansvaret uten at det overf&#xF8;res noen kommersiell r&#xE5;derett over vannet.</article>
        <article class="legalP" id="kapittel-1-ledd-38">Annet punktum presiserer at eieren enten m&#xE5; ivareta driftsansvaret selv eller overf&#xF8;re dette til en driftsoperat&#xF8;r dersom det inng&#xE5;s avtale om utleie av bare kommersiell r&#xE5;derett etter &#xA7; 5.</article>
        <article class="defaultP" margin-top="true">
          <i>Fjerde ledd</i>
        </article>
        <article class="legalP" id="kapittel-1-ledd-39">Brukseier- og reguleringsforeningenes virksomhet er ikke direkte omfattet av utleiereglene. Ved utleie av kraftanlegg i vassdrag med slike foreninger m&#xE5; det gj&#xF8;res en grenseoppgang mellom eierens ansvar og oppgaver og brukseier- eller reguleringsforeningens virksomhet. Foreningene kan avgj&#xF8;re hvor mye vann som det enkelte kraftverk i vassdraget maksimalt kan kj&#xF8;re til enhver tid innenfor rammer fastsatt i eller i medhold av reguleringskonsesjoner meddelt brukseierforeningen. Foreningene har imidlertid ikke ansvaret for drift av det enkelte kraftverk. Hvis et kraftverk plutselig f&#xE5;r problemer p&#xE5; teknisk side (vannveier eller elektrisk), vil driftsansvarlig for kraftverket kunne strenge vanninntaket og la vannet g&#xE5; utenom kraftverket. Selv om ikke alle kraftverk har tiltakskonsesjon etter vannressursloven eller den tidligere vassdragsloven av 1940, er plikter p&#xE5;lagt som m&#xE5; oppfylles som bygger p&#xE5; andre rettslige grunnlag. Kraftverkets eier eller operat&#xF8;r vil alltid ha b&#xE5;de rett og plikt til &#xE5; bestemme hvor mye vann kraftverket skal bruke til enhver tid. At brukseierforeninger kan sette maksimalgrense for kraftverkets mulige produksjon endrer ikke dette forholdet.</article>
        <article class="defaultP" margin-top="true">
          <i>Til &#xA7; 8 Krav til driftsansvarlig selskap</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-40">Det f&#xF8;lger av &#xA7; 7 at eieren m&#xE5; utpeke en driftsansvarlig. For at den driftsansvarlige skal ha rett til &#xE5; fatte alle n&#xF8;dvendige beslutninger for &#xE5; ivareta oppgavene som inng&#xE5;r i driftsansvaret, m&#xE5; den som st&#xE5;r for praktisk utf&#xF8;relse av drifts- eller vedlikeholdsoppgaver dersom dette er en annen, kunne instrueres av den driftsansvarlige.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-41">Funksjonen som driftsansvarlig m&#xE5; utf&#xF8;res av minst en heltidsansatt i selskapet, og denne m&#xE5; ha n&#xF8;dvendig kompetanse til &#xE5; utf&#xF8;re oppgaver som f&#xF8;lger av &#xA7; 9 f&#xF8;rste ledd. Hvis driftsansvaret er satt ut fra eier til leier, eller til driftsoperat&#xF8;r, gir det ikke klare ansvarsforhold om eier ogs&#xE5; ivaretar denne funksjonen. Eiers ansvar som definert i Ot.prp.nr.66 (2008&#x2013;2009), tilsier imidlertid tett kontroll med, og oppf&#xF8;lging av, den driftsansvarlige. Den driftsansvarlige m&#xE5; oppfylle kravet om ha ansatte i egen organisasjon som har n&#xF8;dvendig kompetanse og ressurser som f&#xF8;lger av &#xA7; 9 f&#xF8;rste ledd. Den driftsansvarlige m&#xE5; v&#xE6;re tilgjengelig for henvendelser fra vassdragsmyndighetene til enhver tid. Bestemmelsen gj&#xF8;r det n&#xF8;dvendig at den driftsansvarlige eksempelvis m&#xE5; kunne besvare henvendelser fra vassdragsmyndighetene n&#xE5;r det er behov for dette, for eksempel i en flomsituasjon. Kravet om tilgjengelighet er noe eieren og den driftsansvarlige m&#xE5; ivareta ogs&#xE5; for eksempel i forbindelse med ferieavvikling eller annet frav&#xE6;r.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-42">I egenskap av &#xE5; v&#xE6;re den som driver kraftverket og tilh&#xF8;rende anlegg m&#xE5; driftsansvarlig ha n&#xF8;dvendige konsesjoner etter energiloven. For driften av kraftstasjonen kreves anleggskonsesjon etter energiloven &#xA7; 3-1 og for salg av kraft kreves omsetningskonsesjon etter &#xA7; 4-1. Videre m&#xE5; den driftsansvarlige oppfylle alle krav fastsatt i eller i medhold av vannressursloven. I medhold av vannressursloven er det gitt forskrifter om blant annet damsikkerhet. Selskapet som er driftsansvarlig for det enkelte kraftverk, m&#xE5; ha kompetanse som oppfyller reglene i forskriften her og etter damsikkerhetsforskriften og andre forskrifter etter det lovverk som fremg&#xE5;r av bestemmelsen her. I egenskap av anleggskonsesjon&#xE6;r etter energiloven m&#xE5; det driftsansvarlige selskapet ogs&#xE5; oppfylle de kravene til kompetanse som f&#xF8;lger av energiloven. For mindre kraftverk vil et f&#xE5;tall personer vanligvis kunne oppfylle kravene etter gjeldende regelverk. Det blir opp til driftsansvarlig selskap &#xE5; avgj&#xF8;re hvordan en best oppfyller egenkompetansekravene. Slik kompetanse kan om n&#xF8;dvendig kombineres med innleie av tjenester slik at alle oppgaver blir ivaretatt. Krav som er fastsatt for anlegg med konsesjon etter tidligere lovgivning omfattes p&#xE5; vanlig m&#xE5;te.</article>
        <article class="defaultP" margin-top="true">
          <i>Fjerde ledd</i>
        </article>
        <article class="legalP" id="kapittel-1-ledd-43">F&#xF8;rste punktum p&#xE5;legger eier &#xE5; overf&#xF8;re ansvaret etter damsikkerhetsforskriften dersom eier utpeker en driftsansvarlig. Annet punktum bestemmer eiers informasjonsplikt ved overf&#xF8;ring av ansvar etter damsikkerhetsforskriften. Melding om dette skal sendes NVE uten ugrunnet opphold.</article>
        <article class="defaultP" margin-top="true">
          <i>Femte ledd</i>
        </article>
        <article class="legalP" id="kapittel-1-ledd-44">Eieren st&#xE5;r ansvarlig etter alle konsesjoner og kan ikke frasi seg dette ansvaret. Eieren kan likevel p&#xE5; egen risiko inng&#xE5; avtale om &#xE5; overf&#xF8;re praktisk oppf&#xF8;lging. Leietaker eller driftsoperat&#xF8;r vil med slik avtale ogs&#xE5; f&#xE5; et visst ansvar for oppf&#xF8;lging overfor myndighetene. Visse oppgaver eieren selv m&#xE5; utf&#xF8;re er nedfelt i &#xA7; 9.</article>
        <article class="defaultP" margin-top="true">
          <i>Sjette ledd</i>
        </article>
        <article class="legalP" id="kapittel-1-ledd-45">For &#xE5; sikre effektiv h&#xE5;ndtering av eksempelvis flom eller andre ekstraordin&#xE6;re situasjoner knyttet til driften av vannkraftanlegget, er det viktig at vassdragsmyndighetene raskt og enkelt kan oppn&#xE5; kontakt med en kvalifisert driftsansvarlig med tilgjengelige ressurser og kompetanse. P&#xE5; denne bakgrunn er det n&#xF8;dvendig med en hjemmel for krav om driftsorganisasjon i landet. Dette er forankret i tvingende allmenne hensyn til sikkerhet og beredskap, jf. Ot.prp.nr.66 (2008&#x2013;2009) side 7.</article>
        <article class="defaultP" margin-top="true">
          <i>Til &#xA7; 9 Krav til eiere</i>
        </article>
        <article class="legalP" id="kapittel-1-ledd-46">Bestemmelsen retter seg mot eiere av utbygde konsesjonspliktige vannfallsrettigheter etter industrikonsesjonsloven &#xA7; 1 annet ledd med kraftverk og tilh&#xF8;rende anlegg, og regulerer to former for disponering over anleggene. For det f&#xF8;rste der eieren selv ivaretar oppgaven som driftsansvarlig for sine egne anlegg (f&#xF8;rste ledd), og for det annet krav til eieren der leietaker eller driftsoperat&#xF8;r overtar oppgaven som driftsansvarlig (annet ledd).</article>
        <article class="legalP" id="kapittel-1-ledd-47">Forskriften gjelder situasjoner med utleie og driftsoperat&#xF8;r. Selv om andre situasjoner ikke er omfattet av forskriftens virkeomr&#xE5;de, m&#xE5; det legges til grunn at tilsvarende krav gjelder for enhver som eier og driver kraftverk og tilh&#xF8;rende anlegg som f&#xF8;lge av gjeldende lovgivning og konsesjonsvilk&#xE5;r mv.</article>
        <article class="legalP" id="kapittel-1-ledd-48">Eieren beholder alt ansvar etter offentligrettslige regler selv om eieren leier ut eller setter bort oppgaven med &#xE5; ivareta ansvaret for drift og vedlikehold til en driftsoperat&#xF8;r. I forskriften er kravene til eierens ansvar tydeliggjort i samsvar med forarbeidene til utleiereglene, jf. Ot.prp.nr.66 (2008&#x2013;2009) der det p&#xE5; side 7 st&#xE5;r at &#xAB;Frem til lovendringen av industrikonsesjonsloven i september 2008 var hovedregelen ved utleie at leietaker (bruksrettskonsesjon&#xE6;r) hadde alt ansvar opp mot offentlige myndigheter. Forslaget til ny utleieordning under konsolideringsmodellen inneb&#xE6;rer at det tidligere hovedprinsippet endres slik at det n&#xE5; skal v&#xE6;re eier som i utgangspunktet skal ha dette ansvaret slik at eiers posisjon i utleieperioden sikres.&#xBB;</article>
        <article class="legalP" id="kapittel-1-ledd-49">F&#xF8;rste ledd regulerer situasjonen der eieren selv driver kraftverk, det vil si der eieren selv st&#xE5;r som driftsansvarlig. Annet ledd regulerer situasjonen der eieren har satt bort driftsansvaret.</article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-50">F&#xF8;rste ledd presiserer alminnelige krav til eiere som driver kraftverk og tilh&#xF8;rende anlegg. Eier skal ha ansatte i egen organisasjon som innehar n&#xF8;dvendig kompetanse og ressurser til &#xE5; ivareta styring etter krav i eller i medhold av lov. Det er tilsvarende krav i konsesjonsvilk&#xE5;r mv. for brukseier- og reguleringsforeninger. Ved s&#xF8;knad om godkjennelse av avtaler etter denne forskriften i vassdrag med slike foreninger, er det n&#xF8;dvendig at forholdet til foreningen klargj&#xF8;res, herunder om oppgaver og kompetanse.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-51">F&#xF8;rste punktum presiserer at selv om leietaker eller driftsoperat&#xF8;r er utpekt som driftsansvarlig, beholder eieren det formelle ansvaret for at de materielle kravene etter f&#xF8;rste ledd oppfylles. Ansvaret som er nevnt i f&#xF8;rste ledd m&#xE5; oppfylles av driftsoperat&#xF8;r eller leietaker dersom avtale som overf&#xF8;rer driftsansvaret er inng&#xE5;tt. Kravene til den driftsansvarliges kompetanse f&#xF8;lger av &#xA7; 8 annet ledd. Eieren m&#xE5; p&#xE5;se at dette er tilfellet.</article>
        <article class="legalP" id="kapittel-1-ledd-52">Selv om eieren har satt bort ulike sider av driften gjennom utleie eller en driftsoperat&#xF8;ravtale, og eventuelt med innkj&#xF8;p av visse tjenesteytelser, har eieren ansvar for &#xE5; f&#xF8;lge opp at enhver som deltar i virksomheten hele tiden er kvalifisert og driver p&#xE5; en forsvarlig m&#xE5;te.</article>
        <article class="legalP" id="kapittel-1-ledd-53">Etter annet punktum skal eieren ha en egen representant som kan besvare henvendelser i alle sp&#xF8;rsm&#xE5;l om eierens ansvar. Denne personen m&#xE5; oppgis ved s&#xF8;knad om godkjenning av avtalene. Skifte av representant i l&#xF8;pet av avtaleperioden skal rapporteres til departementet. Kravet til en egen representant i eiers organisasjon f&#xF8;lger opp formuleringene om krav til eiers organisasjon og kompetanse ved utleie i Ot.prp.nr.66 (2008&#x2013;2009). Det er ikke satt formelle krav til hvilken kompetanse eieren m&#xE5; sitte igjen med. Kravet om at eieren skal ha en representant som er tilgjengelig i saker om eierens ansvar forutsetter imidlertid en viss vassdragsfaglig kompetanse, men inneb&#xE6;rer ingen krav om at eieren skal ha spisskompetanse p&#xE5; alle sidene ved driften av et kraftverk med tilh&#xF8;rende anlegg.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-54">Tredje ledd presiserer at eieren m&#xE5; selv v&#xE6;re part i alle konsesjonss&#xF8;knader, revisjoner, vilk&#xE5;rsendringer og enhver sak som gjelder konsesjonene med tilh&#xF8;rende vilk&#xE5;r og p&#xE5;legg. Ved eventuell manglende oppfyllelse av konsesjonsp&#xE5;lagte forpliktelser mv. kan eieren ikke skylde p&#xE5; at ansvaret for &#xE5; koordinere den faktiske utf&#xF8;relsen eller den kommersielle r&#xE5;deretten er satt bort til andre gjennom en avtale om utleie eller bortsetting av drift.</article>
        <article class="defaultP" margin-top="true">
          <i>Fjerde ledd</i>
        </article>
        <article class="legalP" id="kapittel-1-ledd-55">Etter f&#xF8;rste punktum har eieren ansvar for &#xE5; p&#xE5;se at driftsansvarlig oppfyller krav tilknyttet anlegget etter konsesjoner og annet regelverk. Etter annet punktum skal eieren kunne forest&#xE5; fysisk inspeksjon og befaring av kraftverk og tilh&#xF8;rende anlegg til enhver tid.</article>
        <article class="defaultP" margin-top="true">
          <i>Til &#xA7; 10 Krav til avtalene</i>
        </article>
        <article class="legalP" id="kapittel-1-ledd-56">I forskriften er det satt krav til avtalenes innhold. Selve avtaleinng&#xE5;elsen, herunder krav om anbud mv. er ikke regulert, men er omtalt i Ot.prp.nr.66 (2009-09) p&#xE5; side 6. Avtaler om utleie av vannkraftproduksjon og avtaler om driftsoperat&#xF8;rskap vil reguleres av det til enhver tid gjeldende regelverk og de grunnleggende prinsippene etter E&#xD8;S-avtalen. Utleie av kraftverk og tilh&#xF8;rende anlegg omfattes ikke av regelverket om offentlige anskaffelser. Avtaler med driftsoperat&#xF8;r om drift og vedlikehold av kraftverk og tilh&#xF8;rende anlegg er derimot omfattet av dette regelverket. Statsst&#xF8;tteregelverket vil uansett gjelde b&#xE5;de ved utleie av kraftverk og tilh&#xF8;rende anlegg og for driftsoperat&#xF8;ravtaler.</article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-57">F&#xF8;rste punktum nedfeller krav om skriftlighet. Kravet m&#xE5; sees i sammenheng med tredje punktum som i praksis krever at den skriftlige avtalen tydeliggj&#xF8;r hva slags utleie det er tale om, og hvordan forskriftens vilk&#xE5;r er oppfylt for valg av utleie og/eller driftsoperat&#xF8;r.</article>
        <article class="legalP" id="kapittel-1-ledd-58">Annet punktum regulerer tilfeller av oppgradering eller utvidelse av vannkraftanlegget. Leietaker kan neppe antas &#xE5; ha sterke incentiver til &#xE5; investere i oppgradering eller utvidelse innenfor leieperiodens lengde p&#xE5; 15 &#xE5;r. Oppgradering eller utvidelse krever til dels store investeringer og relativt langvarige driftsavbrudd i anleggsperioden. I tillegg kommer en planleggingsfase. I et 15-&#xE5;rs perspektiv fremst&#xE5;r oppgradering eller utvidelse neppe som s&#xE6;rlig l&#xF8;nnsomt for leietakeren.</article>
        <article class="legalP" id="kapittel-1-ledd-59">Eieren kan derimot ha interesse i oppgradering og utvidelse. Dette kan ogs&#xE5; gj&#xF8;re anleggene mer attraktive for ny utleie i senere leieperioder. Hensynet til rasjonell utnyttelse av vannkraftressursene taler for at utleiereglene ikke b&#xF8;r stenge for fornuftig videreutvikling eller oppgradering/utvidelse av eksisterende vannkraftanlegg. S&#xE5; lenge eieren blir eier av nye vannfall, kraftverk og andre installasjoner som bygges i l&#xF8;pet av leieperioden, er slike investeringer fullt ut i samsvar med m&#xE5;lsettingen om offentlig eierskap.</article>
        <article class="legalP" id="kapittel-1-ledd-60">For en eksisterende privat eier som leier ut vil det ikke v&#xE6;re mulig &#xE5; f&#xE5; ny ervervskonsesjon til fallrettigheter i forbindelse med oppgradering og utvidelse, jf. industrikonsesjonsloven &#xA7; 2 f&#xF8;rste ledd. Ved oppgradering og utvidelse forutsetter konsolideringsmodellen at en privat eier ikke kan erverve nye fallrettigheter. I tillegg krever utleiereglene at eier m&#xE5; f&#xE5; eiendomsrett til alle nye kraftverk og installasjoner som er omfattet av leieavtalen og bygges i l&#xF8;pet av leieperioden.</article>
        <article class="legalP" id="kapittel-1-ledd-61">Tredje punktum stiller krav til at det klart fremg&#xE5;r av avtalen at bestemmelsen i forskriften er oppfylt og hvilket selskap som skal v&#xE6;re driftsansvarlig slik at departementet kan kontrollere dette i forbindelse med godkjenning.</article>
        <article class="legalP" id="kapittel-1-ledd-62">N&#xE5;r det gjelder selskapsbegrepet vises det til merknaden til &#xA7; 4.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-63">Bestemmelsen klargj&#xF8;r at 15-&#xE5;rs tidsbegrensning regnes fra dagen godkjenning er gitt eller fra et senere tidspunkt fastsatt av departementet. Fristberegning fra et senere tidspunkt vil v&#xE6;re s&#xE6;rlig aktuelt der avtalepartene &#xF8;nsker beregning fra avtalens ikrafttredelsestidspunkt. I annet punktum gjentas forbudet mot fremleie i industrikonsesjonsloven.</article>
        <article class="defaultP" margin-top="true">
          <i>Tredje ledd</i>
        </article>
        <article class="legalP" id="kapittel-1-ledd-64">Bestemmelsen er tatt inn i tr&#xE5;d med kravene i forarbeidene til loven og sikrer at eventuelle brudd p&#xE5; E&#xD8;S-avtalen, som mot formodning kunne tenkes &#xE5; oppst&#xE5;, i n&#xF8;dvendig utstrekning kan avhjelpes uten at inng&#xE5;tte avtaler er til hinder for dette.</article>
        <article class="defaultP" margin-top="true">
          <i>Til &#xA7; 11 Godkjenning og opplysningsplikt</i>
        </article>
        <article class="legalP" id="kapittel-1-ledd-65">F&#xF8;rste ledd fastsl&#xE5;r at avtalen m&#xE5; godkjennes i samsvar med industrikonsesjonsloven &#xA7; 5 tredje ledd f&#xF8;rste punktum.</article>
        <article class="legalP" id="kapittel-1-ledd-66">Industrikonsesjonsloven &#xA7; 26 gir hjemmel for Kongen til &#xE5; treffe vedtak om tvangsmulkt for &#xE5; sikre at en plikt i eller i medhold av loven eller konsesjonsvilk&#xE5;r blir oppfylt.</article>
        <article class="legalP" id="kapittel-1-ledd-67">I annet ledd er en bestemmelse om opplysningsplikt inntatt for &#xE5; lette myndighetenes kontroll etter vassdragslovgivningen. Bestemmelser i avtalene om taushetsplikt mv. skal ikke til kunne p&#xE5;beropes til hinder for at myndighetene kan kreve opplysninger fra noen av partene i avtaler etter &#xA7; 4 til &#xA7; 6.</article>
        <article class="defaultP" margin-top="true">
          <i>Til &#xA7; 13 Overgangsbestemmelser</i>
        </article>
        <article class="defaultP" margin-top="true">
          <i>F&#xF8;rste ledd</i>
        </article>
        <article class="legalP" id="kapittel-1-ledd-68">F&#xF8;rste ledd sl&#xE5;r fast at forskriften f&#xE5;r anvendelse p&#xE5; alle nye leieavtaler. Etter ordlyden i ikl. &#xA7; 5 annet ledd er det &#xE5; &#xAB;inng&#xE5;&#xBB; avtaler regulert. Dette gjelder b&#xE5;de utleieavtaler (&#xA7; 4 og &#xA7; 5) og driftsoperat&#xF8;ravtaler (&#xA7; 6). Reforhandling og forlengelse av eksisterende avtaler stifter nye rettigheter og forpliktelser og omfattes av formuleringen om &#xE5; inng&#xE5; avtale. Avtalene m&#xE5; utformes i tr&#xE5;d med kravene i forskriften og godkjennes.</article>
        <article class="legalP" id="kapittel-1-ledd-69">I forskriften er det gjort unntak avtaler som er omfattet av industrikonsesjonsloven &#xA7; 4. Blant de avtalene som er &#xE5; forst&#xE5; som leieforhold, finner man tidligere bruksrettskonsesjoner og konsesjonsfrie leieavtaler, samt eksisterende langsiktige disposisjonsretter (med eller uten konsesjon) i medhold av tidligere bestemmelser i industrikonsesjonsloven.</article>
        <article class="legalP" id="kapittel-1-ledd-70">Etter industrikonsesjonsloven &#xA7; 4 f&#xF8;rste ledd kan meddelte bruksrettskonsesjoner og konsesjonsfrie leieavtaler etter s&#xF8;knad gis forlengelse inntil 30 &#xE5;r av gangen. Se n&#xE6;rmere omtale i spesialmotivene i Ot.prp.nr.61 (2007&#x2013;2008) side 74. Slike forlengelser ber&#xF8;res ikke av utleieforskriften. Det er presisert i loven at slike avtaler ikke kan overdras dersom de ikke omfattes av &#xA7; 4 tredje ledd. Bruksrettskonsesjon skiller seg fra langsiktig disposisjonsrett ved at en bruksrett normalt innebar utleie av r&#xE5;fall til en leietaker som selv bygget ut kraftverket med tilh&#xF8;rende anlegg.</article>
        <article class="legalP" id="kapittel-1-ledd-71">Langsiktig disposisjonsrett ga rettigheter til vannfall med en vesentlig lengre leieperiode enn etter n&#xE5;gjeldende regler om utleie. For langsiktige disposisjonsrettigheter kan det sondres mellom tidsubegrensede og tidsbegrensede disposisjonsrettigheter. Blant de tidsbegrensede disposisjonsrettene kan det igjen sondres mellom kortsiktige (tidligere konsesjonsfrie) og langsiktige disposisjonsretter.</article>
        <article class="legalP" id="kapittel-1-ledd-72">Eksisterende tidsbegrensede langsiktige disposisjonsretter kan ikke forlenges etter &#xA7; 4 f&#xF8;rste ledd. Det fremg&#xE5;r av spesialmotivene at muligheten til forlengelse bare gjelder tidligere meddelte bruksrettskonsesjoner og tidligere konsesjonsfri leie av statens vannfall (se Ot.prp.nr.61 (2007&#x2013;2008) side 74). Eventuell forlengelse av tidsbegrensede langsiktige disposisjonsretter er nye avtaler som m&#xE5; inng&#xE5;s i samsvar med enten utleiereglene eller etablering av nytt tidsubegrenset medeierskap for offentlige akt&#xF8;rer etter &#xA7; 4 tredje ledd annet punktum.</article>
        <article class="legalP" id="kapittel-1-ledd-73">Etter ikl. &#xA7; 4 tredje ledd f&#xF8;rste punktum kan derimot eksisterende bruksrettskonsesjoner og konsesjonsfrie leieavtaler avtaler, samt tidsbegrensede disposisjonsretter overdras til offentlige akt&#xF8;rer i forbindelse med omorganisering eller liknende. Dette ber&#xF8;res ikke av utleieforskriften.</article>
        <article class="legalP" id="kapittel-1-ledd-74">Etter ikl. &#xA7; 4 tredje ledd annet punktum kan offentlige foretak erverve tidsubegrenset medeierskap. Enhver avtale som g&#xE5;r ut p&#xE5; &#xE5; etablere nye tidsubegrensede rettigheter (som ikke er eiendomsrett) m&#xE5; gj&#xF8;res i tr&#xE5;d med denne bestemmelsen om tidsubegrenset offentlig medeierskap til vannkraftproduksjon. Eventuell overdragelse av tidsubegrensede disposisjonsrettigheter m&#xE5; skje i form av nye avtaler om offentlig medeierskap. Slike avtaler omfattes ikke av utleieforskriften.</article>
        <article class="legalP" id="kapittel-1-ledd-75">Forlengelse og overdragelse av kortsiktige disposisjonsretter er omfattet av forbudet i ikl. &#xA7; 1 annet ledd annet punktum. Disse rettighetene kan ikke forlenges etter &#xA7; 4 f&#xF8;rste ledd, og heller ikke overdras etter &#xA7; 4 tredje ledd. P&#xE5; grunn av forbudet mot fremleie i ikl. &#xA7; 5 kan slike avtaler i praksis ikke overdras i det hele tatt. Et partsskifte p&#xE5; leietakersiden forutsetter ny avtale med utleier i samsvar med forskriften.</article>
        <article class="defaultP" margin-top="true">
          <i>Annet ledd</i>
        </article>
        <article class="legalP" id="kapittel-1-ledd-76">I f&#xF8;rste punktum er det sagt at alle eksisterende avtaler som er omfattet av &#xA7; 4 kan l&#xF8;pe videre. Forskriften f&#xE5;r derimot anvendelse p&#xE5; andre eksisterende avtaler som reelt sett m&#xE5; karakteriseres som leieavtaler eller operat&#xF8;ravtaler, og som saklig sett faller inn under denne forskriften. N&#xE5;r det gjelder omfanget av private leieavtaler i dag fremg&#xE5;r det av Ot.prp.nr.61 (side 43) at totalt 5 bruksrettskonsesjoner er meddelt til private etter tidligere &#xA7; 5 for leie av vannfall som tilh&#xF8;rer stat, fylkeskommune eller kommune.</article>
        <article class="legalP" id="kapittel-1-ledd-77">I annet punktum er det inntatt en overgangsregel p&#xE5; tre &#xE5;r for alle andre eksisterende avtaler. Dette vil omfatte eventuelle avtaler om &#xAB;kortsiktig disposisjonsrett&#xBB; og alle avtaler som m&#xE5; betegnes som utleie etter forskriften og som ikke er omfattet av ikl. &#xA7; 4. Videre omfattes alle eksisterende avtaler om bortsetting av oppgaven med &#xE5; koordinere drift og vedlikehold (operat&#xF8;ravtaler). Det fremg&#xE5;r av f&#xF8;rste ledd at endringer i eksisterende avtaler krever godkjenning. Hvis eksisterende avtaler allerede er samsvar med forskriften, slik at endring ikke er n&#xF8;dvendig, m&#xE5; avtalen likevel meldes til departementet innen utl&#xF8;pet av tre&#xE5;rsperioden.</article>
      </section>
    </main>
  </body>
</html>
