<!DOCTYPE html><html lang="no"><head><title>Forskrift om tuberkulosekontroll.</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-2002-06-21-567</dd><dt class="dokid">DokumentID</dt><dd class="dokid">LTI/forskrift/2002-06-21-567</dd><dt class="ministry">Departement</dt><dd class="ministry"><ul><li>Helsedepartementet</li></ul></dd><dt class="publishedIn">Publisert i</dt><dd class="publishedIn">I 2002 hefte 6</dd><dt class="dateInForce">I kraft fra</dt><dd class="dateInForce">2003-01-01</dd><dt class="changesToDocuments">Endrer</dt><dd class="changesToDocuments"><ul><li>forskrift/1996-10-20-1043</li></ul></dd><dt class="appliesTo">Gjelder for</dt><dd class="appliesTo">Norge</dd><dt class="basedOn">Hjemmel</dt><dd class="basedOn"><ul><li>lov/1994-08-05-55/§2-3</li><li>lov/1994-08-05-55/§3-1</li><li>lov/1994-08-05-55/§3-2</li><li>lov/1994-08-05-55/§3-9</li><li>lov/1994-08-05-55/§4-2</li><li>lov/1994-08-05-55/§6-2</li><li>lov/1994-08-05-55/§7-2</li><li>lov/1994-08-05-55/§7-11</li><li>lov/1994-08-05-55/§8-4</li><li>lov/2001-05-18-24/§6</li><li>lov/2001-05-18-24/§8</li></ul></dd><dt class="dateOfPublication">Kunngjort</dt><dd class="dateOfPublication">2002-06-25</dd><dt class="journalNumber">Journalnummer</dt><dd class="journalNumber">2002-0613</dd><dt class="titleShort">Korttittel</dt><dd class="titleShort">Forskrift om tuberkulosekontroll</dd><dt class="title">Tittel</dt><dd class="title">Forskrift om tuberkulosekontroll.</dd><dt class="miscInformation">Annet om dokumentet</dt><dd class="miscInformation">Fastsatt ved kgl.res. 21. juni 2002 med hjemmel i lov av 5. august 1994 nr. 55 om vern mot smittsomme sykdommer § 2-3, § 3-1, § 3-2, § 3-9, § 4-2, § 6-2, § 7-2, § 7-11 og § 8-4 og lov av 18. mai 2001 nr. 24 om helseregistre og behandling av helseopplysninger (helseregisterloven) § 6 og § 8. Fremmet av Helsedepartementet.</dd><dt class="refid">RefID</dt><dd class="refid">forskrift/2002-06-21-567</dd><dt class="table-of-contents">Innhold</dt><dd class="table-of-contents"><ul class="tocTopUl"><li>Forskrift om tuberkulosekontroll.<ul class="tocSubUl"><li>Kapittel 1. Formål, definisjoner og virkeområde<ul class="tocSubUl"><li>§ 1-1. Formål</li><li>§ 1-2. Definisjoner</li><li>§ 1-3. Virkeområde</li></ul></li><li>Kapittel 2. Tuberkulosekontrollprogram, organisering og dokumentasjon<ul class="tocSubUl"><li>§ 2-1. Plikt til å ha tuberkulosekontrollprogram og ansvar for gjennomføring</li><li>§ 2-2. Tiltak i tuberkulosekontrollprogrammet</li><li>§ 2-3. Nærmere om kommunens tuberkulosekontrollprogram</li><li>§ 2-4. Nærmere om tuberkulosekontrollprogrammet til det regionale helseforetaket</li><li>§ 2-5. Organisering</li></ul></li><li>Kapittel 3. Plikt til å gjennomgå tuberkuloseundersøkelse, gjennomføring og oppfølging mv.<ul class="tocSubUl"><li>§ 3-1. Plikt til å gjennomgå tuberkuloseundersøkelse</li><li>§ 3-2. Gjennomføring</li><li>§ 3-3. Oppfølging</li><li>§ 3-4. Fritak for tuberkuloseundersøkelse</li></ul></li><li>Kapittel 4. Oppgaver for kommunen og statlige myndigheter, betalingsordninger<ul class="tocSubUl"><li>§ 4-1. Kommunens oppgaver</li><li>§ 4-2. Kommunelegens oppgaver</li><li>§ 4-3. Det regionale helseforetakets oppgaver</li><li>§ 4-4. Oppgavene til tuberkulosekoordinatorene</li><li>§ 4-5. Nasjonalt folkehelseinstitutt</li><li>§ 4-6. Fylkeslegen og Statens helsetilsyn</li><li>§ 4-7. Sosial- og helsedirektoratet</li><li>§ 4-8. Departementet</li><li>§ 4-9. Andres utgifter</li></ul></li><li>Kapittel 5. Meldinger og rapporter<ul class="tocSubUl"><li>§ 5-1. Melding om nytt tilfelle av tuberkulose</li><li>§ 5-2. Melding om igangsetting og oppfølging av behandling for tuberkulose</li><li>§ 5-3. Melding og rapport om smitteoppsporing</li><li>§ 5-4. Rapport om tuberkulinstatus og vaksinasjonsstatus</li><li>§ 5-5. Melding om laboratoriefunn</li><li>§ 5-6. Registerføring</li><li>§ 5-7. Meldingsskjemaer</li><li>§ 5-8. Underretning om tilfelle av tuberkulose hos arbeidstaker på skip mv.</li></ul></li><li>Kapittel 6. Ikrafttredelse<ul class="tocSubUl"><li>§ 6-1. Ikrafttredelse</li></ul></li><li>Merknader til de enkelte kapitler og paragrafer i forskriften</li></ul></li></ul></dd></dl></header><main class="documentBody" data-lovdata-URL="LTI/forskrift/2002-06-21-567" id="dokument"><h1>Forskrift om tuberkulosekontroll.</h1><section class="section" data-name="kap1" id="kapittel-1" data-lovdata-URL="LTI/forskrift/2002-06-21-567/KAPITTEL_1"><h2>Kapittel 1. Formål, definisjoner og virkeområde</h2><article class="legalArticle" data-lovdata-URL="LTI/forskrift/2002-06-21-567/§1-1" data-name="§1-1" id="kapittel-1-paragraf-1"><h3 class="legalArticleHeader"><span class="legalArticleValue">§ 1-1</span>. <span class="legalArticleTitle">Formål</span></h3><article class="legalP" id="kapittel-1-paragraf-1-ledd-1">Forskriften har som formål å angi tiltak for å motvirke overføring av tuberkuløs smitte og utvikling av sykdom etter smitte.</article></article><article class="legalArticle" data-lovdata-URL="LTI/forskrift/2002-06-21-567/§1-2" data-name="§1-2" id="kapittel-1-paragraf-2"><h3 class="legalArticleHeader"><span class="legalArticleValue">§ 1-2</span>. <span class="legalArticleTitle">Definisjoner</span></h3><article class="legalP" id="kapittel-1-paragraf-2-ledd-1"><i>Tuberkulosekontroll:</i> Virksomhet som omfatter tuberkuloseundersøkelser, behandling, oppfølging, overvåking av tuberkulose, samt informasjon med sikte på å forebygge forekomsten og motvirke utbredelsen av tuberkulose.</article><article class="legalP" id="kapittel-1-paragraf-2-ledd-2"><i>Tuberkuloseundersøkelse:</i> Medisinsk undersøkelse med faglige anerkjente metoder for å avgjøre om en person har tuberkulose eller for å følge utviklingen av tuberkuløs sykdom hos denne.</article><article class="legalP" id="kapittel-1-paragraf-2-ledd-3"><i>Direkte observert behandling:</i> Behandlingsopplegg som går ut på at helsepersonell observerer pasientens inntak av alle doser av tuberkulosemedikamenter.</article></article><article class="legalArticle" data-lovdata-URL="LTI/forskrift/2002-06-21-567/§1-3" data-name="§1-3" id="kapittel-1-paragraf-3"><h3 class="legalArticleHeader"><span class="legalArticleValue">§ 1-3</span>. <span class="legalArticleTitle">Virkeområde</span></h3><article class="legalP" id="kapittel-1-paragraf-3-ledd-1">Tuberkulosekontrollen omfatter alle personer som oppholder seg i Norge.</article><article class="legalP" id="kapittel-1-paragraf-3-ledd-2">Forskriften gis anvendelse på kontinentalsokkelen, og på norske fartøy og luftfartøy hvor de enn befinner seg.</article><article class="legalP" id="kapittel-1-paragraf-3-ledd-3">For personer som oppholder seg utenfor Norge og som skal tiltre tjeneste på norsk fartøy, gjelder bestemmelsene i § 3-1 nr. 3. For arbeidstaker på norsk skip og som ikke oppholder seg i Norge, omfatter tuberkuloseundersøkelsen bare diagnostisering.</article></article></section><section class="section" data-name="kap2" id="kapittel-2" data-lovdata-URL="LTI/forskrift/2002-06-21-567/KAPITTEL_2"><h2>Kapittel 2. Tuberkulosekontrollprogram, organisering og dokumentasjon</h2><article class="legalArticle" data-lovdata-URL="LTI/forskrift/2002-06-21-567/§2-1" data-name="§2-1" id="kapittel-2-paragraf-1"><h3 class="legalArticleHeader"><span class="legalArticleValue">§ 2-1</span>. <span class="legalArticleTitle">Plikt til å ha tuberkulosekontrollprogram og ansvar for gjennomføring</span></h3><article class="legalP" id="kapittel-2-paragraf-1-ledd-1">Alle kommuner og regionale helseforetak skal ha et tuberkulosekontrollprogram som skal:<ul class="defaultList"><li data-li-identifier="-" data-name="-"><article class="listArticle" id="kapittel-2-paragraf-1-ledd-1-punkt-1"><article class="legalP" id="kapittel-2-paragraf-1-ledd-1-punkt-1-ledd-1">utgjøre en del av de smittevernplaner kommunen og det regionale helseforetaket er pålagt å ha etter smittevernloven § 7-1 og § 7-3.</article></article></li><li data-li-identifier="-" data-name="-"><article class="listArticle" id="kapittel-2-paragraf-1-ledd-1-punkt-2"><article class="legalP" id="kapittel-2-paragraf-1-ledd-1-punkt-2-ledd-1">tilpasses forholdene i kommunen og helseregionen med henblikk på personer som er aktuelle i kontrollsammenheng jf. § 3-1.</article></article></li><li data-li-identifier="-" data-name="-"><article class="listArticle" id="kapittel-2-paragraf-1-ledd-1-punkt-3"><article class="legalP" id="kapittel-2-paragraf-1-ledd-1-punkt-3-ledd-1">angi hvem som har det faglige og organisatoriske ansvar for de tiltak programmene omfatter.</article></article></li></ul></article><article class="legalP" id="kapittel-2-paragraf-1-ledd-2">Der det er hensiktsmessig og faglig forsvarlig, kan kommuner inngå et samarbeid om tuberkulosekontrollprogrammet.</article><article class="legalP" id="kapittel-2-paragraf-1-ledd-3">Der det er medisinske grunner for tuberkuloseundersøkelse av arbeidstakere, skal private eller offentlige virksomheter etablere et tuberkulosekontrollprogram i samarbeid med tuberkulosekoordinatoren.</article></article><article class="legalArticle" data-lovdata-URL="LTI/forskrift/2002-06-21-567/§2-2" data-name="§2-2" id="kapittel-2-paragraf-2"><h3 class="legalArticleHeader"><span class="legalArticleValue">§ 2-2</span>. <span class="legalArticleTitle">Tiltak i tuberkulosekontrollprogrammet</span></h3><article class="legalP" id="kapittel-2-paragraf-2-ledd-1">Et tuberkulosekontrollprogram etter § 2-1 skal som minimum inneholde følgende elementer:<ul class="defaultList"><li data-li-identifier="-" data-name="-"><article class="listArticle" id="kapittel-2-paragraf-2-ledd-1-punkt-1"><article class="legalP" id="kapittel-2-paragraf-2-ledd-1-punkt-1-ledd-1">tiltak overfor kjente risikogrupper for å oppdage tilfeller som er smitteførende eller kan bli det,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-1-punkt-2"><article class="legalP" id="kapittel-2-paragraf-2-ledd-1-punkt-2-ledd-1">tiltak som sikrer at personer med aktiv tuberkulose kommer under kyndig behandling og oppfølging,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-1-punkt-3"><article class="legalP" id="kapittel-2-paragraf-2-ledd-1-punkt-3-ledd-1">tiltak for å beskytte usmittede i kjente risikogrupper mot tuberkuløs smitte,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-1-punkt-4"><article class="legalP" id="kapittel-2-paragraf-2-ledd-1-punkt-4-ledd-1">tilbud om vaksinasjon mot tuberkulose for å motvirke utvikling av sykdom hos usmittede,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-1-punkt-5"><article class="legalP" id="kapittel-2-paragraf-2-ledd-1-punkt-5-ledd-1">tilbud om forebyggende behandling for å hindre utvikling av sykdom hos enkelte grupper smittede personer.</article></article></li></ul></article><article class="legalP" id="kapittel-2-paragraf-2-ledd-2">Tiltakene gjennomføres ved:<ul class="defaultList"><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-1"><article class="legalP" id="kapittel-2-paragraf-2-ledd-2-punkt-1-ledd-1">klinisk undersøkelse,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-2"><article class="legalP" id="kapittel-2-paragraf-2-ledd-2-punkt-2-ledd-1">tuberkulintesting,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-3"><article class="legalP" id="kapittel-2-paragraf-2-ledd-2-punkt-3-ledd-1">laboratorieundersøkelser,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-4"><article class="legalP" id="kapittel-2-paragraf-2-ledd-2-punkt-4-ledd-1">røntgenundersøkelse av lungene,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-5"><article class="legalP" id="kapittel-2-paragraf-2-ledd-2-punkt-5-ledd-1">vaksinasjon mot tuberkulose,</article></article></li><li data-li-identifier="-" data-name="-"><article class="listArticle" id="kapittel-2-paragraf-2-ledd-2-punkt-6"><article class="legalP" id="kapittel-2-paragraf-2-ledd-2-punkt-6-ledd-1">adekvat behandling og oppfølging i samsvar med internasjonale anbefalinger, herunder direkte observert behandling.</article></article></li></ul></article><article class="legalP" id="kapittel-2-paragraf-2-ledd-3">Tiltakene gjennomføres i ulike kombinasjoner etter individuelle behov og indikasjoner.</article></article><article class="legalArticle" data-lovdata-URL="LTI/forskrift/2002-06-21-567/§2-3" data-name="§2-3" id="kapittel-2-paragraf-3"><h3 class="legalArticleHeader"><span class="legalArticleValue">§ 2-3</span>. <span class="legalArticleTitle">Nærmere om kommunens tuberkulosekontrollprogram</span></h3><article class="legalP" id="kapittel-2-paragraf-3-ledd-1">Kommunens tuberkulosekontrollprogram skal inneholde rutiner for:<ul class="defaultList"><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-1"><article class="legalP" id="kapittel-2-paragraf-3-ledd-1-punkt-1-ledd-1">tiltak for å oppdage personer som nevnt i § 3-1, samt rutiner for henvisning til spesialisthelsetjenesten av personer som det er mistanke om har tuberkulose,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-2"><article class="legalP" id="kapittel-2-paragraf-3-ledd-1-punkt-2-ledd-1">oversendelse av resultat av tuberkuloseundersøkelsen og journal til kommunelegen i ny bopelskommune ved flytting av person jf. § 3-1 nr. 1,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-3"><article class="legalP" id="kapittel-2-paragraf-3-ledd-1-punkt-3-ledd-1">diagnostikk, herunder tuberkulintesting i primærhelsetjenesten,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-4"><article class="legalP" id="kapittel-2-paragraf-3-ledd-1-punkt-4-ledd-1">melding i henhold til gjeldende meldingspliktforskrifter,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-5"><article class="legalP" id="kapittel-2-paragraf-3-ledd-1-punkt-5-ledd-1">smitteoppsporing,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-6"><article class="legalP" id="kapittel-2-paragraf-3-ledd-1-punkt-6-ledd-1">gjennomføring av tuberkulintesting i grunnskolen,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-7"><article class="legalP" id="kapittel-2-paragraf-3-ledd-1-punkt-7-ledd-1">gjennomføring av vaksinasjon mot tuberkulose,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-8"><article class="legalP" id="kapittel-2-paragraf-3-ledd-1-punkt-8-ledd-1">informasjon til enkeltpersoner og befolkningen om tuberkulose og regelverket som gjelder for sykdommen,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-9"><article class="legalP" id="kapittel-2-paragraf-3-ledd-1-punkt-9-ledd-1">oppfølging av pasienter som behandles utenfor sykehus med tuberkulosemedikamenter, herunder ved direkte observert behandling,</article></article></li><li data-li-identifier="-" data-name="-"><article class="listArticle" id="kapittel-2-paragraf-3-ledd-1-punkt-10"><article class="legalP" id="kapittel-2-paragraf-3-ledd-1-punkt-10-ledd-1">opplæring av personell.</article></article></li></ul></article></article><article class="legalArticle" data-lovdata-URL="LTI/forskrift/2002-06-21-567/§2-4" data-name="§2-4" id="kapittel-2-paragraf-4"><h3 class="legalArticleHeader"><span class="legalArticleValue">§ 2-4</span>. <span class="legalArticleTitle">Nærmere om tuberkulosekontrollprogrammet til det regionale helseforetaket</span></h3><article class="legalP" id="kapittel-2-paragraf-4-ledd-1">Tuberkulosekontrollprogrammet til det regionale helseforetaket skal sikre ivaretagelsen av alle nødvendige rutiner for tiltak og tjenester som det regionale helseforetaket er ansvarlig for etter spesialisthelsetjenesteloven og smittevernloven, herunder rutiner for håndtering av henvisninger, behandling, rådgivning, opplæring, smitteoppsporing, overvåkning og oversendelse av meldinger.</article></article><article class="legalArticle" data-lovdata-URL="LTI/forskrift/2002-06-21-567/§2-5" data-name="§2-5" id="kapittel-2-paragraf-5"><h3 class="legalArticleHeader"><span class="legalArticleValue">§ 2-5</span>. <span class="legalArticleTitle">Organisering</span></h3><article class="legalP" id="kapittel-2-paragraf-5-ledd-1">Kommunen og det regionale helseforetaket og andre som er tillagt oppgaver i tuberkulosekontrollarbeidet, skal sørge for å ha nødvendig personell med kvalifikasjoner for de oppgavene de skal utføre og en hensiktsmessig arbeidsfordeling mellom disse.</article></article></section><section class="section" data-name="kap3" id="kapittel-3" data-lovdata-URL="LTI/forskrift/2002-06-21-567/KAPITTEL_3"><h2>Kapittel 3. Plikt til å gjennomgå tuberkuloseundersøkelse, gjennomføring og oppfølging mv.</h2><article class="legalArticle" data-lovdata-URL="LTI/forskrift/2002-06-21-567/§3-1" data-name="§3-1" id="kapittel-3-paragraf-1"><h3 class="legalArticleHeader"><span class="legalArticleValue">§ 3-1</span>. <span class="legalArticleTitle">Plikt til å gjennomgå tuberkuloseundersøkelse</span></h3><article class="legalP" id="kapittel-3-paragraf-1-ledd-1">Følgende personer har plikt til å gjennomgå tuberkuloseundersøkelse:<ul class="defaultList"><li data-li-identifier="1." data-name="1."><article class="listArticle" id="kapittel-3-paragraf-1-ledd-1-punkt-1"><article class="legalP" id="kapittel-3-paragraf-1-ledd-1-punkt-1-ledd-1">Personer fra land med høy forekomst av tuberkulose, som skal oppholde seg mer enn tre måneder i riket og som ikke er unntatt fra krav om arbeidstillatelse eller oppholdstillatelse, samt flyktninger og asylsøkere. Tuberkuloseundersøkelsen omfatter tuberkulintesting av denne gruppen og røntgenundersøkelse av personer som har fylt 15 år.</article></article></li><li data-li-identifier="2." data-name="2."><article class="listArticle" id="kapittel-3-paragraf-1-ledd-1-punkt-2"><article class="legalP" id="kapittel-3-paragraf-1-ledd-1-punkt-2-ledd-1">Personer som kommer fra eller har oppholdt seg i minst tre måneder i land med høy forekomst av tuberkulose, og som skal tiltre eller gjeninntre i stilling i helse- og sosialtjenesten, i lærestillinger eller i andre stillinger knyttet til barneomsorg. Plikten gjelder også personer under opplæring eller hospitering i slike stillinger.</article></article></li><li data-li-identifier="3." data-name="3."><article class="listArticle" id="kapittel-3-paragraf-1-ledd-1-punkt-3"><article class="legalP" id="kapittel-3-paragraf-1-ledd-1-punkt-3-ledd-1">Andre personer som det er medisinsk mistanke om er eller har vært i risiko for å bli smittet med tuberkulose.</article></article></li></ul></article><article class="legalP" id="kapittel-3-paragraf-1-ledd-2">En person med tuberkuløs sykdom plikter å ta imot den personlige smittevernveiledning som legen gir, for å motvirke at sykdommen blir overført til andre og plikt til om nødvendig å la seg isolere.</article><article class="legalP" id="kapittel-3-paragraf-1-ledd-3">Tuberkuloseundersøkelser etter denne forskriften skal være uten utgifter for den som har plikt til å gjennomgå slik undersøkelse. Vaksinasjon av tuberkulinnegative personer mot tuberkulose skal være gratis for den enkelte. Reiseutgifter i forbindelse med fremmøte til tuberkuloseundersøkelse og/eller vaksinasjon skal være gratis for den enkelte.</article><article class="legalP" id="kapittel-3-paragraf-1-ledd-4">Forsvaret gir retningslinjer for undersøkelse av militært personell.</article></article><article class="legalArticle" data-lovdata-URL="LTI/forskrift/2002-06-21-567/§3-2" data-name="§3-2" id="kapittel-3-paragraf-2"><h3 class="legalArticleHeader"><span class="legalArticleValue">§ 3-2</span>. <span class="legalArticleTitle">Gjennomføring</span></h3><article class="legalP" id="kapittel-3-paragraf-2-ledd-1">Undersøkelse av personer som nevnt i § 3-1 skal gjennomføres så snart som mulig.</article><article class="legalP" id="kapittel-3-paragraf-2-ledd-2">Flyktninger og asylsøkere skal undersøkes innen fjorten dager etter innreise.</article><article class="legalP" id="kapittel-3-paragraf-2-ledd-3">Personer som nevnt i § 3-1 nr. 2 skal undersøkes før tiltredelse. Arbeidsgiver har plikt til å påse at tuberkuloseundersøkelser er gjennomført før tiltredelse.</article></article><article class="legalArticle" data-lovdata-URL="LTI/forskrift/2002-06-21-567/§3-3" data-name="§3-3" id="kapittel-3-paragraf-3"><h3 class="legalArticleHeader"><span class="legalArticleValue">§ 3-3</span>. <span class="legalArticleTitle">Oppfølging</span></h3><article class="legalP" id="kapittel-3-paragraf-3-ledd-1">Oppdages det ved tuberkuloseundersøkelse av personer symptomer eller tegn som kan bety tuberkuløs sykdom, skal vedkommende henvises til diagnosestasjon, barneavdeling, lungemedisinsk eller infeksjonsmedisinsk poliklinikk for nærmere vurdering og supplerende undersøkelser. Ved mistanke om smittsom lungetuberkulose skal utredning igangsettes umiddelbart.</article><article class="legalP" id="kapittel-3-paragraf-3-ledd-2">Spesialist i lungemedisin eller infeksjonsmedisin eller pediater har ansvar for igangsetting av behandling og valg av behandlingsregime. Behandlingen skal skje i samsvar med anbefalte internasjonale regler for tuberkulosekontroll, herunder direkte observert behandling.</article><article class="legalP" id="kapittel-3-paragraf-3-ledd-3">Spesialisten skal straks varsle tuberkulosekoordinator som er ansvarlig for at det etableres en behandlingsplan for pasienten for hele behandlingsperioden. Behandlingsplanen skal etableres i samarbeid med spesialisten, pasienten og kommunelegen. Oppfølging og kontroll, herunder observasjon av inntak av tuberkulosemedikamenter, skal skje i samarbeid med kommunehelsetjenesten.</article><article class="legalP" id="kapittel-3-paragraf-3-ledd-4">Pasienter med multiresistent tuberkulose skal behandles på det sykehuset som er utpekt av det regionale helseforetaket.</article></article><article class="legalArticle" data-lovdata-URL="LTI/forskrift/2002-06-21-567/§3-4" data-name="§3-4" id="kapittel-3-paragraf-4"><h3 class="legalArticleHeader"><span class="legalArticleValue">§ 3-4</span>. <span class="legalArticleTitle">Fritak for tuberkuloseundersøkelse</span></h3><article class="legalP" id="kapittel-3-paragraf-4-ledd-1">Vedtak om fritak for plikt til tuberkuloseundersøkelse jf. § 3-1 fattes av kommunelegen sammen med sykehuslegen som det regionale helseforetaket har utpekt etter smittevernloven § 7-3 tredje ledd. Fylkeslegen avgjør klage over vedtak.</article></article></section><section class="section" data-name="kap4" id="kapittel-4" data-lovdata-URL="LTI/forskrift/2002-06-21-567/KAPITTEL_4"><h2>Kapittel 4. Oppgaver for kommunen og statlige myndigheter, betalingsordninger</h2><article class="legalArticle" data-lovdata-URL="LTI/forskrift/2002-06-21-567/§4-1" data-name="§4-1" id="kapittel-4-paragraf-1"><h3 class="legalArticleHeader"><span class="legalArticleValue">§ 4-1</span>. <span class="legalArticleTitle">Kommunens oppgaver</span></h3><article class="legalP" id="kapittel-4-paragraf-1-ledd-1">Kommunen har ansvaret for etablering, tilrettelegging og oppfølging av sitt tuberkulosekontrollprogram jf. § 2-1 – § 2-3, og skal påse at:<ul class="defaultList"><li data-li-identifier="-" data-name="-"><article class="listArticle" id="kapittel-4-paragraf-1-ledd-1-punkt-1"><article class="legalP" id="kapittel-4-paragraf-1-ledd-1-punkt-1-ledd-1">tjenestene etableres,</article></article></li><li data-li-identifier="-" data-name="-"><article class="listArticle" id="kapittel-4-paragraf-1-ledd-1-punkt-2"><article class="legalP" id="kapittel-4-paragraf-1-ledd-1-punkt-2-ledd-1">forholdene legges til rette for en hensiktsmessig fordeling av personell med kompetanse på tuberkulose,</article></article></li><li data-li-identifier="-" data-name="-"><article class="listArticle" id="kapittel-4-paragraf-1-ledd-1-punkt-3"><article class="legalP" id="kapittel-4-paragraf-1-ledd-1-punkt-3-ledd-1">helsepersonell kan få nødvendig opplæring og anledning til å vedlikeholde sine kunnskaper.</article></article></li></ul></article><article class="legalP" id="kapittel-4-paragraf-1-ledd-2">Kommunen skal sørge for at tuberkulosekontrollprogrammet utformes, iverksettes og vedlikeholdes som en del av kommunens internkontrollsystem.</article><article class="legalP" id="kapittel-4-paragraf-1-ledd-3">Kommunen har plikt til å dekke alle utgifter knyttet til gjennomføringen av tiltak i tuberkulosekontrollprogrammet som utføres av kommunehelsetjenestens ulike ledd. Dette gjelder også utgifter som personer påføres for å oppfylle plikt til å gjennomgå tuberkuloseundersøkelse etter § 3-1. Egenandeler kan ikke kreves.</article></article><article class="legalArticle" data-lovdata-URL="LTI/forskrift/2002-06-21-567/§4-2" data-name="§4-2" id="kapittel-4-paragraf-2"><h3 class="legalArticleHeader"><span class="legalArticleValue">§ 4-2</span>. <span class="legalArticleTitle">Kommunelegens oppgaver</span></h3><article class="legalP" id="kapittel-4-paragraf-2-ledd-1">Kommunelegen har ansvaret for:<ul class="defaultList"><li data-li-identifier="-" data-name="-"><article class="listArticle" id="kapittel-4-paragraf-2-ledd-1-punkt-1"><article class="legalP" id="kapittel-4-paragraf-2-ledd-1-punkt-1-ledd-1">å utarbeide forslag til tuberkulosekontrollprogrammet,</article></article></li><li data-li-identifier="-" data-name="-"><article class="listArticle" id="kapittel-4-paragraf-2-ledd-1-punkt-2"><article class="legalP" id="kapittel-4-paragraf-2-ledd-1-punkt-2-ledd-1">gjennomføring av programmet,</article></article></li><li data-li-identifier="-" data-name="-"><article class="listArticle" id="kapittel-4-paragraf-2-ledd-1-punkt-3"><article class="legalP" id="kapittel-4-paragraf-2-ledd-1-punkt-3-ledd-1">oversende resultat av tuberkuloseundersøkelsen og journal til kommunelegen i ny bopelskommune ved flytting av personer jf. § 3-1 nr. 1,</article></article></li><li data-li-identifier="-" data-name="-"><article class="listArticle" id="kapittel-4-paragraf-2-ledd-1-punkt-4"><article class="legalP" id="kapittel-4-paragraf-2-ledd-1-punkt-4-ledd-1">bistå tuberkulosekoordinatoren med å overvåke forekomsten av tuberkulose i kommunen,</article></article></li><li data-li-identifier="-" data-name="-"><article class="listArticle" id="kapittel-4-paragraf-2-ledd-1-punkt-5"><article class="legalP" id="kapittel-4-paragraf-2-ledd-1-punkt-5-ledd-1">delegere tuberkulintesting, vaksinasjon mot tuberkulose, observasjon av inntak av tuberkulosemedikamenter mv. til annet helsepersonell når dette finnes faglig forsvarlig og i henhold til gjeldende bestemmelser.</article></article></li></ul></article></article><article class="legalArticle" data-lovdata-URL="LTI/forskrift/2002-06-21-567/§4-3" data-name="§4-3" id="kapittel-4-paragraf-3"><h3 class="legalArticleHeader"><span class="legalArticleValue">§ 4-3</span>. <span class="legalArticleTitle">Det regionale helseforetakets oppgaver</span></h3><article class="legalP" id="kapittel-4-paragraf-3-ledd-1">Det regionale helseforetaket har det overordnede ansvar for etablering, tilrettelegging og oppfølging av det regionale tuberkulosekontrollprogrammet jf. § 2-1, § 2-2 og § 2-4.</article><article class="legalP" id="kapittel-4-paragraf-3-ledd-2">Det regionale helseforetaket skal sørge for at tuberkulosekontrollprogrammet utformes, iverksettes og vedlikeholdes som en del av helseforetakets internkontrollsystem.</article><article class="legalP" id="kapittel-4-paragraf-3-ledd-3">Det regionale helseforetaket har plikt til å dekke alle utgifter knyttet til gjennomføringen av tiltak i tuberkulosekontrollprogrammet som utføres av spesialisthelsetjenesten i eller utenfor sykehus av personer nevnt i § 3-1, første ledd nr. 1 og 2. Dette gjelder også utgifter som personer påføres for å oppfylle plikt til å gjennomgå tuberkuloseundersøkelse etter § 3-1 og oppfølging etter § 3-3. Egenandeler kan ikke kreves.</article></article><article class="legalArticle" data-lovdata-URL="LTI/forskrift/2002-06-21-567/§4-4" data-name="§4-4" id="kapittel-4-paragraf-4"><h3 class="legalArticleHeader"><span class="legalArticleValue">§ 4-4</span>. <span class="legalArticleTitle">Oppgavene til tuberkulosekoordinatorene</span></h3><article class="legalP" id="kapittel-4-paragraf-4-ledd-1">Det regionale helseforetaket skal organisere og utpeke nødvendige tuberkulosekoordinatorer som skal ha ansvaret for å koordinere og medvirke til de oppgaver det regionale helseforetaket har i denne forskrift.</article><article class="legalP" id="kapittel-4-paragraf-4-ledd-2">Tuberkulosekoordinatorene skal utføre de oppgaver vedkommende er tillagt etter denne forskrift, herunder:<ul class="defaultList"><li data-li-identifier="-" data-name="-"><article class="listArticle" id="kapittel-4-paragraf-4-ledd-2-punkt-1"><article class="legalP" id="kapittel-4-paragraf-4-ledd-2-punkt-1-ledd-1">sørge for at tuberkulosekontrollen fungerer i alle sine ledd, herunder at meldinger sendes som pålagt,</article></article></li><li data-li-identifier="-" data-name="-"><article class="listArticle" id="kapittel-4-paragraf-4-ledd-2-punkt-2"><article class="legalP" id="kapittel-4-paragraf-4-ledd-2-punkt-2-ledd-1">etablere behandlingsplan for pasienten i samarbeid med behandlende spesialist, pasienten og kommunelegen,</article></article></li><li data-li-identifier="-" data-name="-"><article class="listArticle" id="kapittel-4-paragraf-4-ledd-2-punkt-3"><article class="legalP" id="kapittel-4-paragraf-4-ledd-2-punkt-3-ledd-1">koordinere individuell oppfølging og behandling i samarbeid med behandlende spesialist og kommunehelsetjenesten,</article></article></li><li data-li-identifier="-" data-name="-"><article class="listArticle" id="kapittel-4-paragraf-4-ledd-2-punkt-4"><article class="legalP" id="kapittel-4-paragraf-4-ledd-2-punkt-4-ledd-1">overvåke forekomsten av tuberkulose i helseregionen,</article></article></li><li data-li-identifier="-" data-name="-"><article class="listArticle" id="kapittel-4-paragraf-4-ledd-2-punkt-5"><article class="legalP" id="kapittel-4-paragraf-4-ledd-2-punkt-5-ledd-1">delta i opplæring av personell.</article></article></li></ul></article></article><article class="legalArticle" data-lovdata-URL="LTI/forskrift/2002-06-21-567/§4-5" data-name="§4-5" id="kapittel-4-paragraf-5"><h3 class="legalArticleHeader"><span class="legalArticleValue">§ 4-5</span>. <span class="legalArticleTitle">Nasjonalt folkehelseinstitutt</span></h3><article class="legalP" id="kapittel-4-paragraf-5-ledd-1">Nasjonalt folkehelseinstitutt skal ha ansvar for drift og føring av Det sentrale tuberkuloseregister.</article><article class="legalP" id="kapittel-4-paragraf-5-ledd-2">Nasjonalt folkehelseinstitutt skal:<ul class="defaultList"><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-1"><article class="legalP" id="kapittel-4-paragraf-5-ledd-2-punkt-1-ledd-1">overvåke forekomsten av tuberkulose i Norge og holde sentrale og andre helsemyndigheter orientert om sine observasjoner,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-2"><article class="legalP" id="kapittel-4-paragraf-5-ledd-2-punkt-2-ledd-1">motta melding om et nytt eller antatt nytt tilfelle av tuberkulose eller residiv etter behandling i henhold til gjeldende meldingspliktforskrifter,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-3"><article class="legalP" id="kapittel-4-paragraf-5-ledd-2-punkt-3-ledd-1">gjennom meldingssystemet drive kvalitetskontroll av diagnostikk, behandling og smitteoppsporing,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-4"><article class="legalP" id="kapittel-4-paragraf-5-ledd-2-punkt-4-ledd-1">være faglig støtte for tuberkulosekoordinatorene, og i tett samarbeid med disse gi råd og veiledning til institusjoner, leger og annet helsepersonell som utfører/deltar i arbeidet med tuberkulosekontroll,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-5"><article class="legalP" id="kapittel-4-paragraf-5-ledd-2-punkt-5-ledd-1">angi hvilke land som har høy forekomst av tuberkulose jf. § 3-1,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-6"><article class="legalP" id="kapittel-4-paragraf-5-ledd-2-punkt-6-ledd-1">utføre nødvendige referansetjenester, herunder resistensundersøkelser, artsbestemmelse og molekylærbiologiske tester for «fingeravtrykk» samt ekstern kvalitetskontroll av mikroskopi og dyrkning,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-7"><article class="legalP" id="kapittel-4-paragraf-5-ledd-2-punkt-7-ledd-1">drive kursvirksomhet for personell som deltar i tuberkulosekontroll,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-8"><article class="legalP" id="kapittel-4-paragraf-5-ledd-2-punkt-8-ledd-1">stille vaksinen og tuberkulin gratis til disposisjon,</article></article></li><li data-li-identifier="-" data-name="-"><article class="listArticle" id="kapittel-4-paragraf-5-ledd-2-punkt-9"><article class="legalP" id="kapittel-4-paragraf-5-ledd-2-punkt-9-ledd-1">ivareta nødvendige nasjonale beredskapsfunksjoner med hensyn til tuberkuloseundersøkelse.</article></article></li></ul></article><article class="legalP" id="kapittel-4-paragraf-5-ledd-3">Nasjonalt folkehelseinstitutt gir faglige retningslinjer etter denne forskrift.</article></article><article class="legalArticle" data-lovdata-URL="LTI/forskrift/2002-06-21-567/§4-6" data-name="§4-6" id="kapittel-4-paragraf-6"><h3 class="legalArticleHeader"><span class="legalArticleValue">§ 4-6</span>. <span class="legalArticleTitle">Fylkeslegen og Statens helsetilsyn</span></h3><article class="legalP" id="kapittel-4-paragraf-6-ledd-1">Fylkeslegen skal føre tilsyn med gjennomføringen av tuberkulosekontrollen og være klageinstans etter § 3-4.</article><article class="legalP" id="kapittel-4-paragraf-6-ledd-2">Statens helsetilsyn har det overordnede tilsynet med tuberkulosekontrollen i landet.</article></article><article class="legalArticle" data-lovdata-URL="LTI/forskrift/2002-06-21-567/§4-7" data-name="§4-7" id="kapittel-4-paragraf-7"><h3 class="legalArticleHeader"><span class="legalArticleValue">§ 4-7</span>. <span class="legalArticleTitle">Sosial- og helsedirektoratet</span></h3><article class="legalP" id="kapittel-4-paragraf-7-ledd-1">Sosial- og helsedirektoratet skal gjennom råd, veiledning, opplysning og vedtak etter smittevernloven medvirke til at befolkningens behov for tjenester og tiltak blir dekket i forbindelse med tuberkulose.</article></article><article class="legalArticle" data-lovdata-URL="LTI/forskrift/2002-06-21-567/§4-8" data-name="§4-8" id="kapittel-4-paragraf-8"><h3 class="legalArticleHeader"><span class="legalArticleValue">§ 4-8</span>. <span class="legalArticleTitle">Departementet</span></h3><article class="legalP" id="kapittel-4-paragraf-8-ledd-1">Departementet har det overordnede ansvar for tuberkulosekontrollen.</article></article><article class="legalArticle" data-lovdata-URL="LTI/forskrift/2002-06-21-567/§4-9" data-name="§4-9" id="kapittel-4-paragraf-9"><h3 class="legalArticleHeader"><span class="legalArticleValue">§ 4-9</span>. <span class="legalArticleTitle">Andres utgifter</span></h3><article class="legalP" id="kapittel-4-paragraf-9-ledd-1">Folketrygden dekker utgifter til tuberkuloseundersøkelse ved mistanke om tuberkulose jf. § 3-1 første ledd nr. 3.</article><article class="legalP" id="kapittel-4-paragraf-9-ledd-2">Forsvaret betaler for utgifter til eventuell tuberkuloseundersøkelse av militært personell.</article><article class="legalP" id="kapittel-4-paragraf-9-ledd-3">Rederiene betaler for utgifter til eventuell tuberkuloseundersøkelse av arbeidstakere på skip.</article><article class="legalP" id="kapittel-4-paragraf-9-ledd-4">Rettighetshaver/operatør betaler for utgifter til eventuell tuberkuloseundersøkelse av personer i petroleumsvirksomhet.</article></article></section><section class="section" data-name="kap5" id="kapittel-5" data-lovdata-URL="LTI/forskrift/2002-06-21-567/KAPITTEL_5"><h2>Kapittel 5. Meldinger og rapporter</h2><article class="legalArticle" data-lovdata-URL="LTI/forskrift/2002-06-21-567/§5-1" data-name="§5-1" id="kapittel-5-paragraf-1"><h3 class="legalArticleHeader"><span class="legalArticleValue">§ 5-1</span>. <span class="legalArticleTitle">Melding om nytt tilfelle av tuberkulose</span></h3><article class="legalP" id="kapittel-5-paragraf-1-ledd-1">En lege som oppdager eller får mistanke om tuberkulose, skal samme dag gi melding om dette.</article><article class="legalP" id="kapittel-5-paragraf-1-ledd-2">Meldingen skal meldes på skjema for nominativ melding om smittsom sykdom.</article><article class="legalP" id="kapittel-5-paragraf-1-ledd-3">Meldingen skal sendes kommunelegen, tuberkulosekoordinatoren og Nasjonalt folkehelseinstitutt. Nasjonalt folkehelseinstitutt registrerer meldingen i Det sentrale tuberkuloseregisteret. For arbeidstakere i petroleumsvirksomhet skal melding også sendes medisinsk faglig ansvarlig lege i aktuelle operatørselskap.</article><article class="legalP" id="kapittel-5-paragraf-1-ledd-4">Når en lege gir en nominativ melding, skal legen informere den meldingen angår om hvem som skal få den og hva den skal brukes til.</article></article><article class="legalArticle" data-lovdata-URL="LTI/forskrift/2002-06-21-567/§5-2" data-name="§5-2" id="kapittel-5-paragraf-2"><h3 class="legalArticleHeader"><span class="legalArticleValue">§ 5-2</span>. <span class="legalArticleTitle">Melding om igangsetting og oppfølging av behandling for tuberkulose</span></h3><article class="legalP" id="kapittel-5-paragraf-2-ledd-1">Så snart behandling er igangsatt jf. § 3-3, skal behandlende spesialist gi melding om igangsatt behandling ved mistenkt eller påvist tuberkulose.</article><article class="legalP" id="kapittel-5-paragraf-2-ledd-2">Meldingen skal gis på skjema for tilleggsopplysninger. Det utfylte skjema for tilleggsopplysninger sendes til kommunelegen, tuberkulosekoordinatoren og til Nasjonalt folkehelseinstitutt. Nasjonalt folkehelseinstitutt registrerer meldingen i Det sentrale tuberkuloseregister.</article><article class="legalP" id="kapittel-5-paragraf-2-ledd-3">Behandlende spesialist skal gi regelmessige meldinger om oppfølgingen til Nasjonalt folkehelseinstitutt med kopi til kommunelegen og tuberkulosekoordinatoren.</article></article><article class="legalArticle" data-lovdata-URL="LTI/forskrift/2002-06-21-567/§5-3" data-name="§5-3" id="kapittel-5-paragraf-3"><h3 class="legalArticleHeader"><span class="legalArticleValue">§ 5-3</span>. <span class="legalArticleTitle">Melding og rapport om smitteoppsporing</span></h3><article class="legalP" id="kapittel-5-paragraf-3-ledd-1">Kommunelegen skal gi melding om personer som er henvist til diagnosestasjon/lungepoliklinikk i forbindelse med smitteoppsporing. Meldingen gis på eget skjema som sendes til diagnosestasjon/lungemedisinsk poliklinikk som påfører resultater av undersøkelsen og sender ferdig utfylt melding tilbake til kommunelegen med kopi til tuberkulosekoordinatoren og Nasjonalt folkehelseinstitutt.</article><article class="legalP" id="kapittel-5-paragraf-3-ledd-2">Kommunelegen skal i tillegg sende rapport om resultatet av gjennomført smitteoppsporing til tuberkulosekoordinatoren og til Nasjonalt folkehelseinstitutt.</article></article><article class="legalArticle" data-lovdata-URL="LTI/forskrift/2002-06-21-567/§5-4" data-name="§5-4" id="kapittel-5-paragraf-4"><h3 class="legalArticleHeader"><span class="legalArticleValue">§ 5-4</span>. <span class="legalArticleTitle">Rapport om tuberkulinstatus og vaksinasjonsstatus</span></h3><article class="legalP" id="kapittel-5-paragraf-4-ledd-1">Helsesøster skal gi rapport om tuberkulinstatus og status for vaksinasjon mot tuberkulose for elever i grunnskolens 10. klasse.</article><article class="legalP" id="kapittel-5-paragraf-4-ledd-2">Rapporten skal gis på eget skjema og sendes til kommunelegen, tuberkulosekoordinatoren og til Nasjonalt folkehelseinstitutt. Melding om vaksinasjon mot tuberkulose skal gis gjennom System for vaksinasjonskontroll (SYSVAK).</article></article><article class="legalArticle" data-lovdata-URL="LTI/forskrift/2002-06-21-567/§5-5" data-name="§5-5" id="kapittel-5-paragraf-5"><h3 class="legalArticleHeader"><span class="legalArticleValue">§ 5-5</span>. <span class="legalArticleTitle">Melding om laboratoriefunn</span></h3><article class="legalP" id="kapittel-5-paragraf-5-ledd-1">Mikrobiologiske laboratorier (avdelinger) skal samme dag gi melding om funn av syrefaste staver, dyrkning, artsbestemmelse og resultat av resistensbestemmelse. Meldingen skal sendes Nasjonalt folkehelseinstitutt samt til tuberkulosekoordinatoren.</article><article class="legalP" id="kapittel-5-paragraf-5-ledd-2">Mikrobiolgiske laboratorier som undersøker prøver fra mennesker med hensyn på tuberkulose, skal umiddelbart sende alle mistenkte isolater av Mycobacterium tuberculosis-komplekset til Nasjonalt folkehelseinstitutt.</article></article><article class="legalArticle" data-lovdata-URL="LTI/forskrift/2002-06-21-567/§5-6" data-name="§5-6" id="kapittel-5-paragraf-6"><h3 class="legalArticleHeader"><span class="legalArticleValue">§ 5-6</span>. <span class="legalArticleTitle">Registerføring</span></h3><article class="legalP" id="kapittel-5-paragraf-6-ledd-1">Mottatte meldinger skal føres hos kommunelegene og tuberkulosekoordinatorene i behandlingsrettede helseregistre.</article><article class="legalP" id="kapittel-5-paragraf-6-ledd-2">Register over mottatte meldinger skal føres i Det sentrale tuberkuloseregisteret ved Nasjonalt folkehelseinstitutt.</article></article><article class="legalArticle" data-lovdata-URL="LTI/forskrift/2002-06-21-567/§5-7" data-name="§5-7" id="kapittel-5-paragraf-7"><h3 class="legalArticleHeader"><span class="legalArticleValue">§ 5-7</span>. <span class="legalArticleTitle">Meldingsskjemaer</span></h3><article class="legalP" id="kapittel-5-paragraf-7-ledd-1">Meldinger som nevnt i § 5-1, gis på skjema om nominativ melding om smittsom sykdom fastsatt i henhold til gjeldende meldingspliktforskrifter.</article><article class="legalP" id="kapittel-5-paragraf-7-ledd-2">Meldinger og rapporter som nevnt i § 5-2 og § 5-3, gis på skjemaer for tilleggsopplysninger fastsatt i henhold til gjeldende meldingspliktforskrifter.</article><article class="legalP" id="kapittel-5-paragraf-7-ledd-3">Rapporter som nevnt i § 5-4, gis på skjemaer fastsatt i henhold til gjeldende meldingspliktforskrifter.</article></article><article class="legalArticle" data-lovdata-URL="LTI/forskrift/2002-06-21-567/§5-8" data-name="§5-8" id="kapittel-5-paragraf-8"><h3 class="legalArticleHeader"><span class="legalArticleValue">§ 5-8</span>. <span class="legalArticleTitle">Underretning om tilfelle av tuberkulose hos arbeidstaker på skip mv.</span></h3><article class="legalP" id="kapittel-5-paragraf-8-ledd-1">Reder/skipsfører har plikt til å underrette om tilfelle av tuberkulose hos arbeidstakere på skip mv., jf. § 3-1, til norsk myndighet. For arbeidstakere bosatt i Norge skal det gis underretning til kommunelegen i den kommune vedkommende er bosatt.</article></article></section><section class="section" data-name="kap6" id="kapittel-6" data-lovdata-URL="LTI/forskrift/2002-06-21-567/KAPITTEL_6"><h2>Kapittel 6. Ikrafttredelse</h2><article class="legalArticle" data-lovdata-URL="LTI/forskrift/2002-06-21-567/§6-1" data-name="§6-1" id="kapittel-6-paragraf-1"><h3 class="legalArticleHeader"><span class="legalArticleValue">§ 6-1</span>. <span class="legalArticleTitle">Ikrafttredelse</span></h3><article class="legalP" id="kapittel-6-paragraf-1-ledd-1">Denne forskrift trer i kraft 1. januar 2003. Fra 1. januar 2003 oppheves forskrift av 20. oktober 1996 nr. 1043 om tuberkulosekontroll.</article></article></section><section class="section" id="kapittel-7" data-lovdata-URL="LTI/forskrift/2002-06-21-567/KAPITTEL_7"><h2>Merknader til de enkelte kapitler og paragrafer i forskriften</h2><article class="legalP" id="kapittel-7-ledd-1">Merknadene er en veiledning som utdyper innholdet i de enkelte bestemmelsene i forskriften. Merknadene er i seg selv ikke bindende. Forskriften og veiledningen må ses i sammenheng for å få en best mulig forståelse av forskriftens bestemmelser.</article> <article class="defaultP" margin-top="true"><i>Til § 1-1 Formål</i></article><article class="legalP" id="kapittel-7-ledd-2">Tuberkulosekontroll er en forebyggende virksomhet som tar sikte på å motvirke at smitte overføres fra smitteførende til usmittede personer i befolkningen. Forskriften skal legge forholdene til rette for gjennomføring av nødvendige tiltak ved blant annet å innføre krav til tuberkulosekontrollprogram i kommuner og regionale helseforetak.</article> <article class="defaultP" margin-top="true"><i>Til § 1-2 Definisjoner</i></article><article class="legalP" id="kapittel-7-ledd-3"><i>Med tuberkulosekontroll</i> menes samfunnets smittevernstrategi for å forebygge og bekjempe tuberkulose. Smitteoverføring forhindres først og fremst gjennom tidlig diagnostikk og effektiv behandling av pasienter med smitteførende tuberkulose uten å skape resistente bakteriestammer. I tråd med internasjonale anbefalinger er hovedkomponenter i strategien diagnostikk basert på mikroskopi av oppspytt (som raskt identifiserer de mest smitteførende pasientene), behandling under direkte observasjon (som sikrer helbredelse uten å skape resistente stammer), et rapporteringssystem som tillater kontinuerlig evaluering av arbeidet og regelmessige forsyninger av medikamenter.</article><article class="legalP" id="kapittel-7-ledd-4"><i>Med tuberkuloseundersøkelse</i> menes en pasientrettet medisinsk undersøkelse med adekvate metoder for å avgjøre om en person har tuberkulose eller for å følge utviklingen av sykdommen. Tuberkulintesting, røntgenfotografering og undersøkelse av oppspytt faller innunder definisjonen. Helsevesenet skal sikre at tuberkuloseundersøkelse blir gjennomført, og ulike grupper personer har i henhold til forskriften plikt til å gjennomgå slik undersøkelse.</article><article class="legalP" id="kapittel-7-ledd-5"><i>Med direkte observert behandling</i> menes et standardisert behandlingsopplegg som inkluderer en behandlingsavtale inngått i dialog med pasienten, der helsepersonell observerer pasientens inntak av alle doser av tuberkulosemedikamenter.</article> <article class="defaultP" margin-top="true"><i>Til § 1-3 Virkeområde</i></article><article class="legalP" id="kapittel-7-ledd-6">Forskriften gjelder alle personer som oppholder seg i Norge. Personer som oppholder seg ulovlig i Norge er også omfattet av forskriften.</article><article class="legalP" id="kapittel-7-ledd-7">Forskriften gjelder på norsk kontinentalsokkel og på norske fartøy og luftfartøy. Det er ingen obligatorisk forhåndsundersøkelse for tuberkulose av arbeidstakere på skip og innretninger mv. Dersom det er medisinsk mistanke om at arbeidstakeren er eller har vært i risiko for å bli smittet med tuberkulose, har arbeidstakeren i henhold til tuberkulosekontrollforskriften § 3-1 nr. 3 plikt til å gjennomgå tuberkuloseundersøkelse. Lege som foretar helseundersøkelse av arbeidstakere i henhold til forskrift av 19. oktober 2001 nr. 1309 om helseundersøkelse av arbeidstakere på skip og forskrift av 12. november 1990 nr. 1164 om helsekrav for personer i petroleumsvirksomheten må i disse tilfellene sørge for at nødvendig tuberkuloseundersøkelse blir gjort.</article><article class="legalP" id="kapittel-7-ledd-8">Kommunens tuberkulosekontrollprogram, jf. § 2-3, skal inneholde rutiner for tiltak for å oppdage personer som det er medisinsk mistanke om er smittet av tuberkulose, herunder arbeidstakere på skip mv.</article> <article class="defaultP" margin-top="true"><i>Til § 2-1 Plikt til å ha tuberkulosekontrollprogram og ansvar for gjennomføring</i></article><article class="legalP" id="kapittel-7-ledd-9">Forskriften pålegger alle kommuner og regionale helseforetak å ha egne tuberkulosekontrollprogram. Tuberkulosekontrollprogrammet skal utgjøre en del av de smittevernplaner som kommunen og de regionale helseforetakene skal ha i henhold til smittevernloven. Risikogruppene kan variere fra kommune/region til kommune/region og avhenger av en rekke ulike forhold som for eksempel befolkningens størrelse, sosiale forhold, antall innvandrere mv. Det er utarbeidet en veileder om tuberkulosekontroll som omtaler disse risikogruppene nærmere.</article><article class="legalP" id="kapittel-7-ledd-10">Tuberkulosekontrollprogrammet skal skreddersys den enkelte kommune/region og inneholde rutiner som skal sikre adekvat undersøkelse av blant annet risikogrupper. En viktig del av tuberkulosekontrollprogrammet er også en klargjøring og plassering av ansvaret i den enkelte kommune/region.</article><article class="legalP" id="kapittel-7-ledd-11">Der det er medisinske grunner for tuberkuloseundersøkelse av arbeidstakere skal private eller offentlige virksomheter etablere et tuberkulosekontrollprogram for virksomheten. Tuberkulosekontrollprogrammet skal utarbeides i samarbeid med tuberkulosekoordinatoren.</article><article class="legalP" id="kapittel-7-ledd-12">Kontrollprogrammet kan dels inneholde tiltak for å sikre tuberkuloseundersøkelse av personer som har plikt til slik undersøkelse, men som av en eller annen grunn ikke har gjennomgått denne. Dette kan være personer som er omfattet av forskriften § 3-1 nr. 1 og som for eksempel er elever på skoler som driver norskopplæring, beboere på asylmottak og personer som innsettes i fengsel. Andre eksempler kan være helse- og undervisningsinstitusjoner som har pålegg om tuberkuloseundersøkelse av ansatte jf. § 3-1 nr. 2. Kontrollprogrammet kan dels tilby tuberkuloseundersøkelse til personer som ellers ikke har plikt til slik undersøkelse, men som kan ha økt risiko for å ha blitt smittet, som for eksempel bistandsarbeidere se § 3-1 nr. 3. For ansatte ved asylmottak kan det være hensiktsmessig at tuberkuloseundersøkelse begrenses til smitteoppsporing rundt konkrete pasienter med smitteførende tuberkulose, idet det forventes at rutiner for rask tuberkuloseundersøkelse ved ankomst blir fulgt.</article> <article class="defaultP" margin-top="true"><i>Til § 2-2 Tiltak i tuberkulosekontrollprogrammet</i></article><article class="legalP" id="kapittel-7-ledd-13">Bestemmelsen omhandler de ulike tiltak/tilbud som skal inngå i tuberkulosekontrollprogrammene for kommunene og de regionale helseforetakene. Bestemmelsen setter en minimumsstandard for tiltak. Det er intet i veien for at programmene i tillegg inneholder andre elementer. Tiltakene konkretiseres nærmere i forskriften § 2-3 og § 2-4.</article><article class="legalP" id="kapittel-7-ledd-14">Bestemmelsen beskriver i annet ledd hvordan tiltakene skal gjennomføres og at dette kan gjøres i ulike kombinasjoner etter behov.</article> <article class="defaultP" margin-top="true"><i>Til § 2-3 Nærmere om kommunenes tuberkulosekontrollprogram</i></article><article class="legalP" id="kapittel-7-ledd-15">Bestemmelsen beskriver de ulike rutiner kommunens tuberkulosekontrollprogram skal inneholde. Det er viktig at kommunenes aktuelle risikogrupper kartlegges for å få til gode rutiner for tuberkuloseundersøkelse og eventuell henvisning til spesialisthelsetjenesten for disse personene.</article><article class="legalP" id="kapittel-7-ledd-16">Gjennomføringen av tuberkuloseundersøkelsen og formidling av resultatene av denne, har vist seg å være problematisk dersom utlendingen flytter før resultatet av undersøkelsen foreligger. For å sikre at helsetjenesten i ny bopelskommune umiddelbart blir orientert om helsetilstanden til personen, skal tuberkulosekontrollprogrammet inneholde rutiner for oversendelse av resultat av tuberkuloseundersøkelsen og journal (inkludert epikrise og kliniske notater) til kommunelege i ny bopelskommune. Med resultat menes også tilbakemelding på at intet tegn på tuberkulose er funnet.</article><article class="legalP" id="kapittel-7-ledd-17">Programmet skal inneholde rutiner for tuberkulintesting og BCG-vaksinering av skolebarn. Elever med positiv tuberkulintest som ikke er BCG-vaksinert tidligere, skal henvises til spesialist for vurdering. Programmet bør sikre at kommunelegen eller stedfortreder deltar på møte med tuberkulosekoordinator på sykehuset når en tuberkulosepasient blir diagnostisert og inngår avtale om hvordan kommunehelsetjenesten skal gjennomføre direkte observert behandling etter utskrivelse. Det vises til merknadene til forskriften § 2-1 og § 2-2.</article> <article class="defaultP" margin-top="true"><i>Til § 2-4 Nærmere om tuberkulosekontrollprogrammet til de regionale helseforetakene</i></article><article class="legalP" id="kapittel-7-ledd-18">Tuberkulosekontrollprogrammet til de regionale helseforetakene skal inneholde rutiner for håndtering av henvisninger fra primærhelsetjenesten for diagnostikk og utredning av mistenkt tuberkulose. Programmet skal også ha rutiner for behandling av tuberkulose etter anerkjente regler for tuberkulosekontroll. Dette innebærer at det skal være rutiner for blant annet:<ul class="defaultList"><li data-li-identifier="-" data-name="-"><article class="listArticle" id="kapittel-7-ledd-18-punkt-1"><article class="legalP" id="kapittel-7-ledd-18-punkt-1-ledd-1">behandling av pasienter, herunder poliklinisk kontroll av pasienter under behandling,</article></article></li><li data-li-identifier="-" data-name="-"><article class="listArticle" id="kapittel-7-ledd-18-punkt-2"><article class="legalP" id="kapittel-7-ledd-18-punkt-2-ledd-1">oppfølging av pasienter i sykehus som behandles med tuberkulosemedikamenter ved direkte observert behandling og rutiner for å påse at behandlingen blir adekvat utført,</article></article></li><li data-li-identifier="-" data-name="-"><article class="listArticle" id="kapittel-7-ledd-18-punkt-3"><article class="legalP" id="kapittel-7-ledd-18-punkt-3-ledd-1">isolasjonstiltak ved mistenkt eller påvist smitteførende tuberkulose,</article></article></li><li data-li-identifier="-" data-name="-"><article class="listArticle" id="kapittel-7-ledd-18-punkt-4"><article class="legalP" id="kapittel-7-ledd-18-punkt-4-ledd-1">håndtering av multiresistente bakterier og</article></article></li><li data-li-identifier="-" data-name="-"><article class="listArticle" id="kapittel-7-ledd-18-punkt-5"><article class="legalP" id="kapittel-7-ledd-18-punkt-5-ledd-1">overføring av ansvar for oppfølging av behandling til primærhelsetjenesten.</article></article></li></ul></article><article class="legalP" id="kapittel-7-ledd-19">Andre elementer i tuberkulosekontrollprogrammet til de regionale helseforetakene er rutiner for:<ul class="defaultList"><li data-li-identifier="-" data-name="-"><article class="listArticle" id="kapittel-7-ledd-19-punkt-1"><article class="legalP" id="kapittel-7-ledd-19-punkt-1-ledd-1">rådgivning til helsepersonell i primær- og spesialisthelsetjenesten,</article></article></li><li data-li-identifier="-" data-name="-"><article class="listArticle" id="kapittel-7-ledd-19-punkt-2"><article class="legalP" id="kapittel-7-ledd-19-punkt-2-ledd-1">informasjon til relevante pasienter i sykehus om tuberkulose og regelverket som gjelder for sykdommen,</article></article></li><li data-li-identifier="-" data-name="-"><article class="listArticle" id="kapittel-7-ledd-19-punkt-3"><article class="legalP" id="kapittel-7-ledd-19-punkt-3-ledd-1">opplæring av personell,</article></article></li><li data-li-identifier="-" data-name="-"><article class="listArticle" id="kapittel-7-ledd-19-punkt-4"><article class="legalP" id="kapittel-7-ledd-19-punkt-4-ledd-1">å sikre at nødvendig smitteoppsporing gjennomføres,</article></article></li><li data-li-identifier="-" data-name="-"><article class="listArticle" id="kapittel-7-ledd-19-punkt-5"><article class="legalP" id="kapittel-7-ledd-19-punkt-5-ledd-1">overvåkning av tuberkulose i helseregionen, og</article></article></li><li data-li-identifier="-" data-name="-"><article class="listArticle" id="kapittel-7-ledd-19-punkt-6"><article class="legalP" id="kapittel-7-ledd-19-punkt-6-ledd-1">melding i henhold til gjeldende meldingspliktforskrifter.</article></article></li></ul></article><article class="legalP" id="kapittel-7-ledd-20">Det vises til merknadene til forskriften § 2-1 og § 2-2.</article><article class="legalP" id="kapittel-7-ledd-21">De regionale helseforetakene bør også ha rutiner for å sikre at nyfødte i innvandrerfamilier får tilbudt BCG-vaksine på fødeavdelingen. Isolering av pasientene gjøres i henhold til veilederen om tuberkulosekontroll som er utgitt av Nasjonalt folkehelseinstitutt.</article><article class="legalP" id="kapittel-7-ledd-22">De regionale helseforetakene har ansvar for at det finnes tilstrekkelige spesialisttjenester til å gjennomføre forskriftens pålegg. Dette inkluderer røntgenfotografering av utlendinger jf. § 3-1 nr. 1, spesialistundersøkelse av personer henvist fra tuberkuloseundersøkelsen ved ankomst og andre henvisninger fra kommunehelsetjenesten. Disse undersøkelsene skal iverksettes innen rimelig tid, og ved mistanke om smitteførende tuberkulose umiddelbart, jf. § 3-3. Det regionale helseforetak peker ut hvilke helseforetak som skal gjennomføre spesifikke deler av tuberkulosekontrollprogrammet.</article> <article class="defaultP" margin-top="true"><i>Til § 2-5 Organisering</i></article><article class="legalP" id="kapittel-7-ledd-23">Tuberkulintesting og vaksinasjon mot tuberkulose (BCG-vaksinasjon) er teknikker som krever en viss ferdighet for å kunne utføres tilfredsstillende. Ut fra den betydning en riktig utførelse har for kvaliteten av tuberkulosekontrollarbeidet, stilles det krav om at utøverne behersker teknikkene.</article><article class="legalP" id="kapittel-7-ledd-24">Det påhviler kommunen å sørge for at den kan disponere over tilstrekkelig personell med nødvendige kvalifikasjoner slik at tuberkulosekontrollen kan gjennomføres forsvarlig og til rett tidspunkt. Kommunelegen skal som ansvarlig for organiseringen av smittevernet i kommunen, jf. smittevernloven § 7-2, sørge for at egnet personell får den nødvendige opplæring. Ingen som etter kommunelegens vurdering må ha slik opplæring kan motsette seg dette, jf. smittevernloven § 4-9.</article> <article class="defaultP" margin-top="true"><i>Til § 3-1 Plikt til å gjennomgå tuberkuloseundersøkelse, gjennomføring og oppfølging mv.</i></article> <article class="defaultP" margin-top="true"><i> § 3-1 nr. 1 Utlendinger</i></article><article class="legalP" id="kapittel-7-ledd-25">Personer fra land med høy forekomst av tuberkulose, og som skal oppholde seg mer enn tre måneder i Norge, har plikt til å gjennomgå tuberkuloseundersøkelse kort tid etter ankomst. Plikten gjelder ikke personer som er unntatt fra utlendingslovens krav om arbeidstillatelse eller oppholdstillatelse, dvs. personer fra de andre nordiske landene eller diplomater. Nasjonalt folkehelseinstitutt skal i henhold til forskriften § 4-5 angi hvilke land som har høy forekomst av tuberkulose. Per 1. juli 2002 er dette alle land utenfor Vest-Europa, USA, Canada, Australia, New Zealand og Japan. Undersøkelsen omfatter tuberkulinundersøkelse og for personer som har fylt 15 år i tillegg røntgenundersøkelse.</article><article class="legalP" id="kapittel-7-ledd-26">Etter utlendingslovens regler skal politiet, når søknad om oppholdstillatelse foreligger, opplyse søkeren om plikten til å fremstille seg til tuberkuloseundersøkelse. Ved ankomsten til landet skal politiet informere vedkommende kommunelege om utlendingens navn og adresse. Det forutsettes at kommunelegen, eventuelt annet personell i kommunehelsetjenesten tar kontakt med personer som ikke innen rimelig tid møter frem av eget initiativ, slik at undersøkelsen blir foretatt. Etter smittevernlovens § 5-2 er det adgang til å vedta nødvendig tvungen legeundersøkelse.</article><article class="legalP" id="kapittel-7-ledd-27">Bestemmelsen § 3-1 nr. 1 gjelder for flyktninger og asylsøkere uavhengig om de oppholder seg i flyktning- eller asylmottak. Flyktninger som er kommet til Norge via FNs Høykommissær for flyktninger (overføringsflyktninger) omfattes også av bestemmelsen. Begrunnelsen for bestemmelsen er dels at mange av utlendingene oppholder seg i flyktning- og asylmottak hvor faren for smittespredning antas å være større enn andre steder, og dels at de kan komme fra land hvor smitterisikoen for tuberkulose er forholdsvis høy.</article> <article class="defaultP" margin-top="true"><i> § 3-1 nr. 2 Arbeidstaker i helse- og sosialtjeneste, stillinger i barneomsorg mv.</i></article><article class="legalP" id="kapittel-7-ledd-28">Den tidligere rutinemessige tuberkuloseundersøkelsen av en rekke grupper som lærere, personer knyttet til barneomsorg, helsepersonell, sjøfolk og militært personell er opphevet og erstattet med en mer målrettet undersøkelse. Tuberkuloseundersøkelsen knytter seg nå til personer som har oppholdt seg i land med høy forekomst av tuberkulose jf. forskriften § 3-1 nr. 2 eller som det er medisinsk mistanke om er smittet jf. § 3-1 nr. 3. Det er ikke satt noen begrensning hvor langt tilbake i tid oppholdet i land med høy tuberkuloseforekomst var.</article><article class="legalP" id="kapittel-7-ledd-29">Det er to hovedgrupper som i henhold til forskriften § 3-1 nr. 2 er pliktige til tuberkuloseundersøkelse. For det første skal arbeidstakere som kommer fra land med høy forekomst av tuberkulose og som skal tiltre eller gjeninntre i stillingen i helse- og sosialtjenesten undersøkes for tuberkulose. For det andre skal arbeidstakere som har oppholdt seg i land med høy forekomst av tuberkulose i minst tre måneder og som skal tiltre eller gjeninntre i stillingen i helse- og sosialtjenesten undersøkes for tuberkulose. Plikten til tuberkuloseundersøkelse gjelder også personer under opplæring og hospitering. Forsvaret gir retningslinjer for undersøkelse av militært personell. Nasjonalt folkehelseinstitutt angir hvilke land som har høy forekomst av tuberkulose, se merknadene til § 3-1 nr. 1.</article> <article class="defaultP" margin-top="true"><i> § 3-1 nr. 3 Andre risikogrupper</i></article><article class="legalP" id="kapittel-7-ledd-30">Med medisinsk mistanke menes blant annet personer som er eksponert for personer med smitteførende tuberkulose på en slik måte at smitte kan ha skjedd. Personer med typiske symptomer på tuberkulose (hoste med over tre ukers varighet, særlig med oppspytt, feber og vekttap) har plikt til snarest å gi beskjed til lege og oppsøke legen for nødvendig undersøkelse, jf. smittevernloven § 5-1.</article><article class="legalP" id="kapittel-7-ledd-31">Andre grupper kan i henhold til forskriften ha plikt til tuberkuloseundersøkelse. Disse gruppene kan være forskjellig fra kommune/region til kommune/region. Eksempler på risikogrupper er utlendinger som faller utenfor § 3-1 nr. 1 for eksempel ved at de oppholder seg kortere enn tre måneder i Norge (for eksempel sesongarbeidere i landbruket). For innsatte i fengsler, misbrukere, husløse er det ingen plikt til tuberkuloseundersøkelse, men kommunelegen bør våre spesielt årvåken for å sikre tidlig diagnose, blant annet ved å gi helsetilbud med lav terskel og eventuelt screeningundersøkelser. For bistandsarbeidere som kan være utsatt for tuberkulosesmitte, kan det også være aktuelt å tilby tuberkuloseundersøkelse før og etter utenlandsopphold.</article> <article class="defaultP" margin-top="true"><i>Vaksinasjon</i></article><article class="legalP" id="kapittel-7-ledd-32">Tidligere inneholdt tuberkulosekontrollforskriften bestemmelser om tilbud om vaksinasjon for en rekke yrkesgrupper. Det er nå lagt opp til at tilbud om vaksinasjon skal baseres på faglige, individuelle råd. Ny forskrift om tuberkulosekontroll omtaler av den grunn ikke målgruppene for vaksinasjon, men tilbud om vaksinasjon skal i henhold til forskriften § 2-2 være et tiltak i tuberkulosekontrollprogrammet. Kommunenes tuberkulosekontrollprogram skal også ha rutiner for gjennomføring av vaksinasjon i den enkelte kommune. Veileder til tuberkulosekontrollforskriften, som er utgitt av Nasjonalt folkehelseinstitutt, gir nærmere retningslinjer om vaksinasjon.</article><article class="legalP" id="kapittel-7-ledd-33">Annet relevant regelverk om vaksinasjon er forskrift av 19. desember 1997 nr. 1322 om vern av arbeidstakere mot farer ved arbeid med biologiske faktorer som er gitt med hjemmel i arbeidsmiljøloven. Denne forskriften kommer til anvendelse på ulike type virksomheter, herunder helsevesenet og laboratorier. Arbeidsgiver skal i henhold til dette regelverket sørge for at arbeidstakerne tilbys sikker og effektiv vaksinasjon mot biologiske faktorer de kan bli eksponert for. Tuberkulosebakterien (mycobacterium tuberculosis) er i forskriften definert som en biologisk faktor. Arbeidsgiver skal dekke utgiftene ved vaksinasjonen. Det vises for øvrig til Arbeidstilsynets veiledning til forskriften.</article> <article class="defaultP" margin-top="true"><i>Arbeidsforbud</i></article><article class="legalP" id="kapittel-7-ledd-34">Tidligere inneholdt tuberkulosekontrollforskriften et eget kapittel om forbud mot å utføre arbeid og mot å delta i undervisning. Et slikt kapittel er ikke videreført i ny forskrift da smittevernloven bestemmelser om arbeidsforbud § 4-2 anses tilstrekkelig. I henhold til smittevernloven kan en smittet person med tuberkulose forbys å utføre arbeid eller delta i undervisning dersom det er en alvorlig fare for overføring av smitte. Forbudet kan gis opptil tre uker og fattes av kommunelegen sammen med legen som det regionale helseforetaket har utpekt jf. smittevernloven § 7-3, tredje ledd. For arbeidstakere på norske skip og arbeidstakere i petroleumsvirksomhet er det ikke praktisk med arbeidsforbud etter smittevernloven. En smittet person vil ikke få utstedt helseerklæring i henhold til regelverket og kan da heller ikke arbeide.</article> <article class="defaultP" margin-top="true"><i>§ 3-1 tredje ledd</i></article><article class="legalP" id="kapittel-7-ledd-35">I forhold til hvem som skal betale hva i forbindelse med tuberkulosekontrollen foreslås den tidligere ordningen videreført med den modifikasjon som den statlige overtakelsen av spesialisthelsetjenesten medfører. Den obligatoriske tuberkuloseundersøkelsen i henhold til § 3-1 nr. 1 og 2 skal være uten utgifter for den enkelte. Dette innebærer at det er kommunen eller det regionale helseforetaket som må dekke alle utgifter, også reiseutgifter. Det skal ikke være noen egenandel. Forskriften § 4-1 tredje ledd og § 4-3 fjerde ledd omtaler hva som kommunen skal dekke av utgifter og hva som det regionale helseforetaket skal dekke. Reglene om utgiftsfordeling er begrenset til de tuberkuloseundersøkelser som foregår med hjemmel i denne forskriften. I henhold til forskriften § 4-8 dekker Folketrygden utgifter til tuberkuloseundersøkelse ved mistanke om tuberkulose jf. § 3-1 nr. 3.</article><article class="legalP" id="kapittel-7-ledd-36">For såvidt gjelder dekning av utgifter til nærmere undersøkelse og behandling av tilfeller av tuberkulose som oppdages i forbindelse med tuberkuloseundersøkelse etter forskriften her, vises til reglene gitt i medhold av folketrygdloven og helsepersonelloven. Det vises til:<ul class="defaultList"><li data-li-identifier="-" data-name="-"><article class="listArticle" id="kapittel-7-ledd-36-punkt-1"><article class="legalP" id="kapittel-7-ledd-36-punkt-1-ledd-1">Forskrift av 22. mai 2001 nr. 651 om stønad til dekning av utgifter til undersøkelse og behandling hos lege og i private medisinske laboratorie- og røntgenvirksomheter § 3.</article></article></li><li data-li-identifier="-" data-name="-"><article class="listArticle" id="kapittel-7-ledd-36-punkt-2"><article class="legalP" id="kapittel-7-ledd-36-punkt-2-ledd-1">Forskrift av 1. desember 2000 nr. 1389 om godtgjørelse av utgifter til legehjelp som utføres poliklinisk ved statlige helseinstitusjoner og ved helseinstitusjoner som mottar driftstilskudd fra regionale helseforetak § 3.</article></article></li><li data-li-identifier="-" data-name="-"><article class="listArticle" id="kapittel-7-ledd-36-punkt-3"><article class="legalP" id="kapittel-7-ledd-36-punkt-3-ledd-1">Forskrift av 18. april 1997 nr. 330 om stønad til dekning av utgifter til viktige legemidler og spesielt medisinsk utstyr § 4 og § 9.</article></article></li></ul></article><article class="legalP" id="kapittel-7-ledd-37">Forsvaret, rederier og rettighetshaver/operatør betaler utgifter til undersøkelse av sitt personell.</article> <article class="defaultP" margin-top="true"><i>Til § 3-2 Gjennomføring</i></article><article class="legalP" id="kapittel-7-ledd-38">Undersøkelsen av personer, herunder av utlendinger, skal foretas så snart som mulig. Den tidligere fristen på tre måneder etter innreise er ikke videreført, og dette skjerper kravet til når undersøkelsen skal være foretatt generelt. For flyktninger og asylsøkere er det fortsatt satt en absolutt frist på fjorten dager for gjennomføring av tuberkuloseundersøkelsen.</article><article class="legalP" id="kapittel-7-ledd-39">Som tidligere skal tuberkuloseundersøkelsen av arbeidstakere jf. § 3-1 nr. 2 gjennomføres før tiltredelse, og det er arbeidsgiveren som skal påse at dette gjøres.</article> <article class="defaultP" margin-top="true"><i>Til § 3-3 Oppfølging</i></article><article class="legalP" id="kapittel-7-ledd-40">Det regionale helsefortaket forutsettes å sikre at personer oppdaget ved tuberkuloseundersøkelse med symptomer eller tegn som kan bety tuberkuløs sykdom raskt blir undersøkt av spesialist. Behandlingsopplegget er nærmere beskrevet i veileder for tuberkulosekontroll.</article><article class="legalP" id="kapittel-7-ledd-41">Erfaringen tilsier at det stiller store krav både til pasient og behandlingsapparat å fullføre en tuberkulosebehandling som kan strekke seg fra seks måneder til to år. Effektiv behandling forutsetter tett samarbeid mellom spesialist som starter behandling og kommunehelsetjenesten som har ansvar for at pasienten tar alle medisinene. Forskriften inkluderer derfor et krav om en behandlingsplan som de involverte parter blir enige om. Planen er tenkt å skulle forebygge at pasienten ikke tar behandlingen som foreskrevet. Direkte observert behandling sikrer at alle dosene inntas og at eventuelle avvik straks oppdages og kan korrigeres. Utvikling av resistente basiller under behandlingen skulle derved være redusert til et minimum. Det er et mål å finne praktiske løsninger i behandlingsopplegget til beste for pasienten, jf. lov av 2. juli 1999 nr. 63 om pasientrettigheter. Det vises også til denne loven § 2-5 som gir en pasient som har behov for langvarige og koordinerte helsetjenester rett til å få utarbeidet en individuell plan for sitt behandlingsopplegg.</article><article class="legalP" id="kapittel-7-ledd-42">Pasienten har i utgangspunktet ikke plikt til å ta behandlingen. I sjeldne tilfeller og under bestemte forutsetninger kan tvungen isolering i sykehus og tvungen medikamentell behandling iverksettes, jf. smittevernloven § 5-3. Intensjonen er at pålegget om en behandlingsavtale og en styrket dialog og medbestemmelse av pasienten skal forebygge slike tilfeller.</article><article class="legalP" id="kapittel-7-ledd-43">Behandling av pasienter med multiresistent tuberkulose krever betydelig ekspertise og nøye overvåking. Samtidig er slike tilfeller fortsatt sjeldne. Behandling av disse pasientene skal derfor sentraliseres til ett sykehus som er utpekt av det regionale helseforetaket.</article> <article class="defaultP" margin-top="true"><i>Til § 3-4 Fritak for tuberkuloseundersøkelse</i></article><article class="legalP" id="kapittel-7-ledd-44">Kommunelegen kan sammen med den sykehuslege som de regionale helseforetakene har utpekt i henhold til smittevernloven fatte vedtak om fritak for tuberkuloseundersøkelse jf. § 3-1. Dette innebærer en skjerpelse i forhold til tidligere regelverk der kommunelegen kunne fatte fritak alene. Den nye ordningen harmonerer med smittevernloven § 7-3 tredje ledd der vedtak om arbeidsforbud og hastevedtak skal fattes av sykehuslegen sammen med kommunelegen. Bestemmelsen kan være aktuell for å blant annet begrense tuberkuloseundersøkelsen av utlendinger eller andre til personer hvor undersøkelsen er påkrevd av hensyn til smittevernet.</article> <article class="defaultP" margin-top="true"><i>Til kapittel 4 Oppgaver for kommunene og statlige myndighet</i></article><article class="legalP" id="kapittel-7-ledd-45">Kapittelet omtaler hvilke roller ulike personer og institusjoner har i tuberkulosekontrollarbeidet. For å motvirke dobbeltarbeid og ansvarspulverisering er det viktig at ansvaret og rollene er klart definert i forskrift og veiledning. Målsetningen ved blant annet å innføre tuberkulosekontrollprogram og å ansette tuberkulosekoordinatorer har vært en klarere, mer hensiktsmessig og mer målrettet organisering av smittevernet mot tuberkulose i Norge, og som tar høyde for individuelle tilpasninger i de ulike kommuner og regioner.</article><article class="legalP" id="kapittel-7-ledd-46">Fire av fem norske kommuner meldte ingen tuberkulosepasienter i år 2000. For de fleste kommuners vedkommende vil tuberkulosekontrollen derfor være knyttet til tuberkuloseundersøkelser for å stille diagnosen og tuberkulinundersøkelser/BCG-vaksinasjon av skolebarn. Behandling av tuberkulosepasienter og smitteoppsporing er oppgaver som bare er aktuelle med flere års mellomrom og som det derfor vanligvis ikke finnes erfaring med i kommunene. Det er derfor viktig å ha klare opplegg for hvem som skal rådspørres når en pasient blir diagnostisert. Tuberkulosekoordinatoren vil her ha en viktig rolle.</article> <article class="defaultP" margin-top="true"><i>Til § 4-1 Kommunens oppgaver</i></article><article class="legalP" id="kapittel-7-ledd-47">Bestemmelsen må leses og anvendes med bakgrunn i kommunens oppgaver på smittevernområdet forøvrig jf. smittevernloven § 7-1. Forskriften § 4-1 innebærer en presisering av oppgavene hva angår smittevernet mot tuberkulose.</article><article class="legalP" id="kapittel-7-ledd-48">Kommunen har ansvaret for at tuberkulosekontrollprogrammene etableres, iverksettes og vedlikeholdes og at det inngår i kommunenes planer og internkontrollsystem.</article><article class="legalP" id="kapittel-7-ledd-49">Kommunen skal påse at helsepersonell får nødvendig opplæring og anledning til å vedlikeholde sine kunnskaper.</article><article class="legalP" id="kapittel-7-ledd-50">Kommunen skal betale alle utgifter til gjennomføringen i kommunehelsetjenestens ulike ledd. Dette inkluderer tuberkulintesting og avlesning som stort sett blir gjennomført i kommunehelsetjenesten. Pålagt tuberkuloseundersøkelse skal være gratis for personen, det vil si at reiseutgifter også skal dekkes av kommunen.</article> <article class="defaultP" margin-top="true"><i>Til § 4-2 Kommunelegens oppgaver</i></article><article class="legalP" id="kapittel-7-ledd-51">Bestemmelsen må leses og anvendes med bakgrunn i kommunelegens oppgaver på smittevernområdet forøvrig jf. smittevernloven § 7-2. Forskriften § 4-2 innebærer en presisering av oppgavene hva angår smittevernet mot tuberkulose.</article><article class="legalP" id="kapittel-7-ledd-52">Kommunelegen har ansvar for å utarbeide forslag til tuberkulosekontrollprogrammet og gjennomføring av programmet.</article><article class="legalP" id="kapittel-7-ledd-53">Tuberkulosekontroll av utlendinger, jf. § 3-1 nr. 1, innebærer bl.a. at kommunelegen må sørge for at kontakten med politiet fungerer og at meldinger om nye søkere mottas i rett tid. Det er viktig at kommunelegen sikrer at journalen med resultatet av tuberkuloseundersøkelsen blir oversendt kommunelegen i ny bopelskommune dersom utlendingen flytter før resultatet foreligger (forskriften § 4-2). Det er resultatet av undersøkelsen som skal ettersendes, uavhengig om det er negativt eller positivt. Innføring og vedlikehold av gode rutiner for å påse at dette skjer er sentralt her.</article><article class="legalP" id="kapittel-7-ledd-54">Kommunelegen har ansvaret for tuberkulosekontroll av personer som det er medisinsk mistanke om er smittet med tuberkulose, jf. forskriften § 3-1 nr. 3. Det må tas inn i kommunens tuberkulosekontrollprogram rutiner for hvordan slike risikogrupper kan oppdages. Oppstår det mistanke om at en person kan ha aktiv lungetuberkulose, skal vedkommende henvises til lungemedisinsk poliklinikk (diagnosestasjon) som overtar ansvaret for den videre oppfølging.</article><article class="legalP" id="kapittel-7-ledd-55">Kommunelegen har ansvaret for smitteoppsporing (miljøundersøkelse) når det er oppdaget en omslager eller et tilfelle av tuberkuløs sykdom som kan være smitteførende, jf. smittevernloven § 3-6. Oppdages dette ved en helseinstitusjon kan kommunelegen avtale med bedriftshelsetjenesten om gjennomføringen av smitteoppsporingen.</article><article class="legalP" id="kapittel-7-ledd-56">En annen ny viktig oppgave er å bistå tuberkulosekoordinatoren med å overvåke forekomsten av tuberkulose i kommunene. Ansvarsdelingen på tuberkulosekontrollområdet forutsetter en nært samarbeid mellom kommuneleddet og tuberkulosekoordinatorene.</article><article class="legalP" id="kapittel-7-ledd-57">Kommunelegen kan delegere tuberkulintesting, vaksinasjon, observasjon av inntak av tuberkulosemedikamenter til annet helsepersonell når det er faglig forsvarlig og i henhold til gjeldende bestemmelser. For inntak av medikamenter vises det til forskrift av 18. november 1987 nr. 1153 om legemiddelforsyningen m.v. i den kommunale helsetjeneste.</article> <article class="defaultP" margin-top="true"><i>Til § 4-3 Det regionale helseforetaket og helseforetakenes oppgaver</i></article><article class="legalP" id="kapittel-7-ledd-58">Bestemmelsen må leses og anvendes med bakgrunn i ansvaret til det regionale helseforetaket i smittevernloven § 7-3. Alle regionale helseforetak skal ha utpekt en sykehuslege som sammen med kommunelegen kan fatte vedtak om arbeidsforbud og hastevedtak etter smittevernloven.</article><article class="legalP" id="kapittel-7-ledd-59">Det regionale helseforetaket har ansvaret for at tuberkulosekontrollprogrammene etableres, iverksettes og vedlikeholdes, og at det inngår i helseforetakenes internkontrollsystem. Forskriften § 4-3 innebærer en presisering av oppgavene hva angår smittevernet mot tuberkulose.</article><article class="legalP" id="kapittel-7-ledd-60">Det regionale helseforetaket må sørge for at det finnes tilstrekkelige ressurser til å gjennomføre påleggene i forskriften knyttet til spesialisthelsetjenesten innen rimelig tid.</article><article class="legalP" id="kapittel-7-ledd-61">Det regionale helseforetaket skal betale alle utgifter til gjennomføringen av tuberkulosekontrollen som utføres av spesialisthelsetjenesten i eller utenfor sykehus av personer jf. § 1-3 nr. 1 og 2. Dette inkluderer røntgenundersøkelse og vurdering av spesialist, inkludert reiseutgifter. Det kan ikke kreves egenandel.</article> <article class="defaultP" margin-top="true"><i>Til § 4-4 Oppgavene til tuberkulosekoordinatorene</i></article><article class="legalP" id="kapittel-7-ledd-62">Innføring av tuberkulosekoordinatorer er et viktig ledd i styrkingen av tuberkulosekontrollarbeidet i Norge. Det ligger ikke i dette at førstelinjetjenesten svekkes, men at støtteapparatet forbedres ytterligere. Forskriften regulerer ikke antall koordinatorer som skal utpekes eller hvilken kompetanse vedkommende skal ha.</article><article class="legalP" id="kapittel-7-ledd-63">I praksis er det trolig minst behov for en koordinator per fylke. Tuberkulosekoordinatorstillingene kan være deltidsstillinger. Det er opp til tilsettende organ om den ønsker å utpeke en erfaren sykepleier med helsesøsterutdanning eller en lege til oppgaven. Det sentrale er at vedkommende må kunne utøve de funksjoner som forskriften pålegger. Enkelte av oppgavene som utføres i dag blir i praksis utført av en sykepleier på diagnosestasjon eller poliklinikk.</article> <article class="defaultP" margin-top="true"><i>Til § 4-5 Nasjonalt folkehelseinstitutt.</i></article><article class="legalP" id="kapittel-7-ledd-64">Etter fornyelsen av den statlige helseforvaltning f.o.m. 1. januar 2002 ble tidligere Statens helseundersøkelser lagt innunder nytt Nasjonalt folkehelseinstitutt. Smittevernloven § 7-9 slår fast at Nasjonalt folkehelseinstitutt er statens smitteverninstitutt og omtaler nærmere hvilke oppgaver de har på smittevernområdet. Forskriften § 4-5 presiserer instituttets spesifikke oppgaver i tuberkulosekontrollarbeidet. I henhold til bestemmelsen skal Nasjonalt folkehelseinstitutt blant annet ha ansvar for drift og føring av Det sentrale tuberkuloseregister.</article><article class="legalP" id="kapittel-7-ledd-65">Nasjonalt folkehelseinstitutt skal ivareta nødvendige nasjonale beredskapsfunksjoner med hensyn til tuberkuloseundersøkelse. Dette innebærer ikke at ansvarsprinsippet, jf. § 2-1 i lov av 23. juni 2000 nr. 56 om helsemessig og sosial beredskap om at den som har ansvaret for en tjeneste også har ansvaret for nødvendige beredskapsforberedelser, fravikes. Det er kommunene som har primæransvaret for beredskapen for tuberkuloseundersøkelse av personer som kommer til og som oppholder seg i kommunene. Beredskapsfunksjonen til Nasjonalt folkehelseinstitutt refererer seg til de tilfeller hvor omfanget av undersøkelsene er ekstraordinære, for eksempel ved at svært mange personer skal undersøkes og/eller ved alvorligheten av tilfellene, for eksempel ved utbrudd av multiresistent tuberkulose. Det er opp til Nasjonalt folkehelseinstitutt å vurdere hvilke elementer som skal inngå i beredskapsfunksjonen.</article> <article class="defaultP" margin-top="true"><i>Til kapittel 5 Meldinger og rapporter</i></article><article class="legalP" id="kapittel-7-ledd-66">På bakgrunn av lov av 18. mai 2001 nr. 24 om helseregistre og behandling av helseopplysninger arbeides det nå med nye meldingspliktforskrifter for meldinger til Det sentrale tuberkuloseregister og til Meldingssystemet for smittsomme sykdommer (MSIS). Inntil disse er vedtatt videreføres i all hovedsak tidligere meldingspliktordninger. Nytt er det imidlertid at meldingene skal sendes tuberkulosekoordinatorene. Helseregisterloven ligger til grunn for meldinger i henhold til tuberkuloseforskriften, og forskriften er av den grunn også hjemlet i denne loven.</article> <article class="defaultP" margin-top="true"><i>Til § 5-1 Melding om nytt tilfelle av tuberkulose.</i></article><article class="legalP" id="kapittel-7-ledd-67">Et nytt tilfelle av tuberkulose, eventuelt residiv etter behandling, skal meldes på samme måte som enhver annen smittsom sykdom som det er meldingsplikt for. Standardskjemaet for nominativ melding om smittsom sykdom skal derfor nyttes. Det vises til forskrift av 30. desember 1994 nr. 1224 om leger og annet helsepersonells melding og varsling av smittsomme sykdommer.</article> <article class="defaultP" margin-top="true"><i>Til § 5-2 Melding om igangsetting og oppfølging av behandling for tuberkulose</i></article><article class="legalP" id="kapittel-7-ledd-68">En sentral registrering av tilfeller av tuberkuløs sykdom er nødvendig for å kunne overvåke sykdommens utbredelse til enhver tid. I og med at sykdommen kan ha et langtrukket forløp og den syke kan skifte bosted, er det viktig å foreta en sentral registrering av relevante opplysninger om ytringsform, resistensmønster, behandling, kontroller m.m. for å kunne yte service av betydning for en individuell oppfølging av den enkelte syke.</article><article class="legalP" id="kapittel-7-ledd-69">Det er for en slik oppfølging nødvendig å skaffe opplysninger utover dem som er gitt i standardmeldingen (jf. § 5-1) f.eks. når det settes igang behandling av en person med aktiv tuberkulose og om resultatet av behandlingen. Til meldinger om igangsetting av behandling og kontrollundersøkelse brukes egne skjemaer for tilleggsopplysninger. Disse er en videreføring av tidligere skjema for lignende formål. Som driftsansvarlig for Det sentrale tuberkuloseregister skal Nasjonalt folkehelseinstitutt reagere når meldingsplikten til registeret ikke overholdes.</article><article class="legalP" id="kapittel-7-ledd-70">Så snart nominativ melding om smittsom sykdom og/eller laboratoriemelding om tuberkulose er mottatt, sender Nasjonalt folkehelseinstitutt ut det første skjemaet for tilleggsopplysninger til legen som har meldt pasienten.</article><article class="legalP" id="kapittel-7-ledd-71">Etter tre måneder sender Nasjonalt folkehelseinstitutt ut et skjema om tilleggsopplysninger til behandlende spesialist, med spørsmål om status idet den intensive fasen på to måneder ble avsluttet. Det skal da være klarlagt om mikroskopiprøver og dyrkningsprøver av ekspektorat har blitt negative, resistenssvaret skal foreligge samt informasjon om gjennomføring av direkte observert behandling.</article><article class="legalP" id="kapittel-7-ledd-72">Etter ni måneder sender Nasjonalt folkehelseinstitutt ut et skjema om tilleggsopplysninger til behandlende spesialist, med spørsmål om behandlingsresultat. For de fleste vil behandlingen var i seks måneder, men bivirkninger, uregelmessig medikamentinntak og resistens kan gjøre at behandlingstiden må forlenges.</article><article class="legalP" id="kapittel-7-ledd-73">Det er behandlende spesialist som skal fylle ut meldingsskjemaene, fordi spesialisten starter behandlingen, beslutter behandlingskombinasjon, tar pasienten til polikliniske kontroller, vurderer bakteriologiske prøver og eventuelle bivirkninger og avgjør når behandlingen kan avsluttes. Det forutsettes at spesialisten også er orientert om gjennomføringen av direkte observert behandling utført av kommunehelsetjenesten mellom de polikliniske kontrollene og som det spørres om på meldingsskjemaet. Tuberkulosekoordinatoren har et tett samarbeid med spesialisten og vil her ha en viktig rolle for å medvirke til at dette skjer.</article> <article class="defaultP" margin-top="true"><i>Til § 5-3 og § 5-4 Melding og rapport om smitteoppsporing og rapport om tuberkulinstatus og vaksinasjonsstatus</i></article><article class="legalP" id="kapittel-7-ledd-74">Nasjonalt folkehelseinstitutt er avhengig av rapporter om resultat av smitteoppsporing (miljøundersøkelse) som kommunelegene foretar av hensyn til sitt overvåkings- og veiledningsarbeide. Videre er opplysninger fra skolehelsetjenesten om tuberkulinstatus hos elever som går ut av grunnskolen av stor betydning epidemiologisk sett. Det samme gjelder opplysninger om vaksinasjonsstatus hos elevene.</article><article class="legalP" id="kapittel-7-ledd-75">Kommunelegene er derfor pålagt å gi rapporter som nevnt i disse paragrafene.</article> <article class="defaultP" margin-top="true"><i>Til § 5-5 Melding om laboratoriefunn</i></article><article class="legalP" id="kapittel-7-ledd-76">Melding fra laboratoriene utfyller nominativ melding om smittsom sykdom, og er ofte første melding. Det er derfor viktig at tuberkulosekoordinator får kopi av meldingen og kan ta initiativ til å sikre at pasientens behandling blir organisert i samsvar med forskriften.</article><article class="legalP" id="kapittel-7-ledd-77">Alle mistenkte isolater av M.tuberculosis-komplekset skal sendes til Nasjonalt folkehelseinstitutt, blant annet for å sikre overvåking av stammemønster ved genteknologiske metoder, såkalt «fingeravtrykksundersøkelser» og resistensforhold. Dette er et viktig redskap i kartlegging av smittespredning.</article> <article class="defaultP" margin-top="true"><i>Til § 5-6 Registerføring</i></article><article class="legalP" id="kapittel-7-ledd-78">Registrene over mottatte meldinger hos kommunelegen og tuberkulosekoordinatorene er jf. helseregisterloven § 6 å anse som behandlingsrettede helseregistre. Helseregisterloven § 8 gir hjemmel for etablering av Det sentrale tuberkuloseregister.</article> <article class="defaultP" margin-top="true"><i>Til § 5-7 Meldingsskjemaer</i></article><article class="legalP" id="kapittel-7-ledd-79">Bestemmelsen omtaler hvilke ulike skjema som skal benyttes. Se merknad til § 5-2.</article> <article class="defaultP" margin-top="true"><i>Til § 5-9 Underretning om tilfelle av tuberkulose hos arbeidstaker på skip mv.</i></article><article class="legalP" id="kapittel-7-ledd-80">Bestemmelsen er noe endret i forhold til tidligere bestemmelse ved at underretningen til Sjøfartsdirektoratet om tuberkulose hos arbeidstaker som ikke er bosatt i Norge er opphevet.</article> <article class="defaultP" margin-top="true"><i>Til § 6-1 Ikrafttredelse</i></article><article class="legalP" id="kapittel-7-ledd-81">Forskriften trer i kraft 1. januar 2003. Forskrift av 20. oktober 1996 nr. 1043 om tuberkulosekontroll oppheves fra samme tidspunkt.</article></section></main></body></html>