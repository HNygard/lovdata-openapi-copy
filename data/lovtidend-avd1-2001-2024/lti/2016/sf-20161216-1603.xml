<!DOCTYPE html><html lang="no"><head><title>Forskrift om endring i forskrift 25. april 2003 nr. 486 om miljørettet helsevern og forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse (IHR-forskriften)</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-2016-12-16-1603</dd><dt class="dokid">DokumentID</dt><dd class="dokid">LTI/forskrift/2016-12-16-1603</dd><dt class="ministry">Departement</dt><dd class="ministry"><ul><li>Helse- og omsorgsdepartementet</li></ul></dd><dt class="publishedIn">Publisert i</dt><dd class="publishedIn">I 2016 hefte 17 s 2762</dd><dt class="dateInForce">I kraft fra</dt><dd class="dateInForce">2017-01-01</dd><dt class="changesToDocuments">Endrer</dt><dd class="changesToDocuments"><ul><li>forskrift/2003-04-25-486</li><li>forskrift/2007-12-21-1573</li></ul></dd><dt class="appliesTo">Gjelder for</dt><dd class="appliesTo">Norge</dd><dt class="basedOn">Hjemmel</dt><dd class="basedOn"><ul><li>lov/2011-06-24-29/§8</li><li>lov/2011-06-24-29/§28</li><li>lov/2011-06-24-29/§29</li><li>lov/1994-08-05-55/§1-2</li><li>lov/1994-08-05-55/§2-3</li><li>lov/1994-08-05-55/§4-10</li><li>lov/2000-04-14-31/§30</li></ul></dd><dt class="dateOfPublication">Kunngjort</dt><dd class="dateOfPublication">2016-12-19 16:30</dd><dt class="journalNumber">Journalnummer</dt><dd class="journalNumber">2016-1314</dd><dt class="titleShort">Korttittel</dt><dd class="titleShort">Endr. i forskrift 2003:486 og 2007:1573</dd><dt class="title">Tittel</dt><dd class="title">Forskrift om endring i forskrift 25. april 2003 nr. 486 om miljørettet helsevern og forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse (IHR-forskriften)</dd><dt class="miscInformation">Annet om dokumentet</dt><dd class="miscInformation"><strong>Hjemmel:</strong> Fastsatt ved kgl.res. 16. desember 2016 med hjemmel i lov 24. juni 2011 nr. 29 om folkehelsearbeid (folkehelseloven) § 8, § 28 tredje ledd og § 29, lov 5. august 1994 nr. 55 om vern mot smittsomme sykdommer § 1-2 femte ledd, § 2-3 fjerde ledd og § 4-10 femte ledd og lov 14. april 2000 nr. 31 om behandling av personopplysninger (personopplysningsloven) § 30 første ledd bokstav b og tredje ledd. Fremmet av Helse- og omsorgsdepartementet.</dd><dt class="refid">RefID</dt><dd class="refid">forskrift/2016-12-16-1603</dd><dt class="table-of-contents">Innhold</dt><dd class="table-of-contents"><ul class="tocTopUl"><li>Forskrift om endring i forskrift 25. april 2003 nr. 486 om miljørettet helsevern og forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse (IHR-forskriften)<ul class="tocSubUl"><li>I<ul class="tocSubUl"><li>§ 5. Kommunens helseberedskap ved miljøhendelser</li><li>§ 6. Varsling til Folkehelseinstituttet</li></ul></li><li>II<ul class="tocSubUl"><li>§ 3. Nasjonalt kontaktpunkt for IHR og EWRS</li><li>§ 13a. Kommunens virkemidler</li></ul></li><li>III</li><li>Merknader<ul class="tocSubUl"><li>Merknader til forskrift om miljørettet helsevern</li><li>Merknader til forskrift om varsling av og tiltak ved alvorlige hendelser av betydning for internasjonal folkehelse (IHR-forskriften)</li></ul></li></ul></li></ul></dd></dl></header><main class="documentBody" data-lovdata-URL="LTI/forskrift/2016-12-16-1603" id="dokument"><h1>Forskrift om endring i forskrift 25. april 2003 nr. 486 om miljørettet helsevern og forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse (IHR-forskriften)</h1><section class="section" data-name="kapI" id="kapittel-1" data-lovdata-URL="LTI/forskrift/2016-12-16-1603/KAPITTEL_1"><h2 data-text-align="center">I</h2><article class="legalP" id="kapittel-1-ledd-1">I forskrift 25. april 2003 nr. 486 om miljørettet helsevern gjøres følgende endringer:</article> <article class="defaultP" margin-top="true">Ny tittel til § 4 skal lyde:</article> <article class="defaultP" margin-top="true"><i>Kommunens ansvar og tilsyn</i></article> <article class="defaultP" margin-top="true">§ 4 blir § 4 første ledd.</article> <article class="defaultP" margin-top="true">§ 6 første ledd blir § 4 nytt annet ledd og skal lyde:</article><article class="legalP" id="kapittel-1-ledd-2">Kommunen skal føre tilsyn med at denne forskriften overholdes og treffe de nødvendige enkeltvedtak hjemlet i folkehelseloven kapittel 3. Kommunen skal prioritere sin tilsynsvirksomhet etter en vurdering av helserisiko.</article> <article class="defaultP" margin-top="true">§ 6 annet ledd blir § 4 nytt tredje ledd.</article> <article class="defaultP" margin-top="true">Nåværende § 5 oppheves. Ny § 5 skal lyde:</article><article class="futureLegalArticle" data-name="§5" id="kapittel-1-foreslåttparagraf-1"><span class="futureLegalArticleHeader"><span class="legalArticleValue">§ 5</span>. <span class="legalArticleTitle">Kommunens helseberedskap ved miljøhendelser</span></span><article class="legalP" id="kapittel-1-foreslåttparagraf-1-ledd-1">Kommunen skal ha oversikt over helsetilstanden i befolkningen og de faktorer som kan virke inn på denne, jf. folkehelseloven § 5. Kommunen skal gjennomføre en risiko- og sårbarhetsanalyse av faktorer i miljøet som kan ha negativ innvirkning på befolkningens helse, og legge det til grunn for sin beredskapsplanlegging, jf. helseberedskapsloven § 2-2.</article><article class="legalP" id="kapittel-1-foreslåttparagraf-1-ledd-2">Ved en miljøhendelse eller ved mistanke om utbrudd av sykdom knyttet til helseskadelige miljøfaktorer, skal kommunen iverksette nødvendige tiltak for å forebygge, håndtere og begrense negative helsekonsekvenser. Kommunen skal vurdere om den har kapasitet og kompetanse til selv å håndtere situasjonen, og innhente bistand fra Folkehelseinstituttet eller annet relevant kompetansemiljø der det er behov.</article></article> <article class="defaultP" margin-top="true">Ny § 6 skal lyde:</article><article class="futureLegalArticle" data-name="§6" id="kapittel-1-foreslåttparagraf-2"><span class="futureLegalArticleHeader"><span class="legalArticleValue">§ 6</span>. <span class="legalArticleTitle">Varsling til Folkehelseinstituttet</span></span><article class="legalP" id="kapittel-1-foreslåttparagraf-2-ledd-1">Kommunen skal uten hinder av lovbestemt taushetsplikt, varsle fylkesmannen og Folkehelseinstituttet om helsetrusler omfattet av § 5 annet ledd som er uvanlig eller uventet for tid og sted, kan forårsake vesentlig sykdom, skade eller død, eller har rask og ukontrollert sykdomsspredning. Slikt varsel kan inneholde helseopplysninger som er tilstrekkelige og relevante for å vurdere helsetrusselen.</article><article class="legalP" id="kapittel-1-foreslåttparagraf-2-ledd-2">Folkehelseinstituttet skal varsle Helsedirektoratet dersom mistanken om helsetrussel som nevnt i første ledd ikke raskt kan avkreftes.</article><article class="legalP" id="kapittel-1-foreslåttparagraf-2-ledd-3">Kommunen skal varsle det lokale mattilsynet dersom det er mistanke om spredning av helseskadelige stoffer gjennom næringsmidler.</article><article class="legalP" id="kapittel-1-foreslåttparagraf-2-ledd-4">Helsetrusler som er varslet etter forskrift 20. juni 2003 nr. 740 om Meldingssystem for smittsomme sykdommer eller forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse mv. skal ikke varsles etter denne bestemmelsen.</article></article> <article class="defaultP" margin-top="true">§ 14 andre ledd skal lyde:</article><article class="legalP" id="kapittel-1-ledd-3">Avdekker meldingen forhold som gjør at forskriftens krav om helsemessig forsvarlig drift ikke etterleves, kan kommunen kreve retting etter folkehelseloven § 14 før oppstart og utvidelse eller endring av virksomheten.</article></section><section class="section" data-name="kapII" id="kapittel-2" data-lovdata-URL="LTI/forskrift/2016-12-16-1603/KAPITTEL_2"><h2 data-text-align="center">II</h2><article class="legalP" id="kapittel-2-ledd-1">I forskrift 21. desember 2007 nr. 1573 om varsling av og tiltak ved alvorlige hendelser av betydning for internasjonal folkehelse (IHR-forskriften) gjøres følgende endringer:</article> <article class="defaultP" margin-top="true">Forskriftens tittel skal lyde:</article> <article class="defaultP" margin-top="true"><i>Forskrift om varsling av og tiltak ved alvorlige hendelser av betydning for internasjonal folkehelse mv. (IHR-forskriften)</i></article> <article class="defaultP" margin-top="true">§ 1 skal lyde:</article><article class="legalP" id="kapittel-2-ledd-2">Forskriften har til formål å forebygge og motvirke alvorlige hendelser av betydning for internasjonal folkehelse, og sikre en internasjonalt koordinert oppfølging. Dette skal gjøres på måter som unngår unødvendig forstyrrelse av internasjonal trafikk og handel.</article> <article class="defaultP" margin-top="true">§ 2 tredje ledd skal lyde:</article><article class="legalP" id="kapittel-2-ledd-3">Med en alvorlig hendelse av betydning for internasjonal folkehelse menes i forskriften her en folkehelserisiko eller helsetrussel som kan spres over landegrensene, og som kan kreve en internasjonalt koordinert bekjemping. Hendelsen kan være av fysisk, biologisk, kjemisk eller ukjent opprinnelse.</article> <article class="defaultP" margin-top="true">§ 3 skal lyde:</article><article class="futureLegalArticle" data-name="§3" id="kapittel-2-foreslåttparagraf-1"><span class="futureLegalArticleHeader"><span class="legalArticleValue">§ 3</span>. <span class="legalArticleTitle">Nasjonalt kontaktpunkt for IHR og EWRS</span></span><article class="legalP" id="kapittel-2-foreslåttparagraf-1-ledd-1">Folkehelseinstituttet er nasjonalt kontaktpunkt for Internasjonalt helsereglement (IHR) og Kommisjonens varslingssystem (EWRS), og skal til enhver tid være tilgjengelig for kommunikasjon med Verdens helseorganisasjons IHR-kontaktpunkter, Kommisjonen og relevante myndigheter i Norge.</article><article class="legalP" id="kapittel-2-foreslåttparagraf-1-ledd-2">Folkehelseinstituttet skal også være ansvarlig for å videreformidle informasjon fra Verdens helseorganisasjon og Kommisjonen til relevante myndigheter i Norge.</article></article> <article class="defaultP" margin-top="true">§ 4 skal lyde:</article><article class="legalP" id="kapittel-2-ledd-4">Lege, sykepleier, jordmor eller helsesøster som mistenker eller påviser et tilfelle av sykdom eller skade som kan ha betydning for internasjonal folkehelse og som ikke allerede er varslet etter varslingsbestemmelsene i MSIS-forskriften 20. juni 2003 nr. 740 kapittel 3 og forskrift 25. april 2003 nr. 486 om miljørettet helsevern § 6, skal uten hinder av lovbestemt taushetsplikt umiddelbart varsle kommunelegen.</article><article class="legalP" id="kapittel-2-ledd-5">Ansatte ved politiet, tollvesenet, havnevesenet, flyplasser, Mattilsynet, Forsvaret, Kystvakten, Kystverket, Fiskeridirektoratet og Sjøfartsdirektoratet som innen sitt ansvarsområde blir kjent med informasjon som kan gi mistanke om en alvorlig hendelse som utgjør eller kan utgjøre en folkehelserisiko gjennom spredning av sykdom over landegrensene, og som kan kreve en internasjonalt koordinert bekjemping, skal uten hinder av lovbestemt taushetsplikt umiddelbart varsle kommunelegen.</article><article class="legalP" id="kapittel-2-ledd-6">Dersom det ikke er mulig å få varslet kommunelegen, skal Folkehelseinstituttet varsles direkte. Kommunelegen skal varsle fylkesmannen og Folkehelseinstituttet.</article><article class="legalP" id="kapittel-2-ledd-7">Helsedirektoratet ved Statens strålevern skal varsle Folkehelseinstituttet om hendelser som kan ha betydning for internasjonal folkehelse.</article> <article class="defaultP" margin-top="true">§ 5 første og andre ledd skal lyde:</article><article class="legalP" id="kapittel-2-ledd-8">Fører av skip eller luftfartøy skal snarest mulig og senest ved ankomst til første ankomstpunkt i Norge varsle om helsetilstanden om bord, dersom ett av følgende vilkår er oppfylt:<ul class="defaultList"><li data-li-identifier="a)" data-name="a)"><article class="listArticle" id="kapittel-2-ledd-8-punkt-1"><article class="legalP" id="kapittel-2-ledd-8-punkt-1-ledd-1">føreren har grunn til å anta at det finnes smittestoffer om bord, som kan utgjøre en alvorlig hendelse av betydning for internasjonal folkehelse,</article></article></li><li data-li-identifier="b)" data-name="b)"><article class="listArticle" id="kapittel-2-ledd-8-punkt-2"><article class="legalP" id="kapittel-2-ledd-8-punkt-2-ledd-1">fartøyet kommer fra en havn eller lufthavn i et område som er erklært rammet av en smittsom sykdom som kan ha betydning for internasjonal folkehelse, og ankomsten skjer i inkubasjonstiden,</article></article></li><li data-li-identifier="c)" data-name="c)"><article class="listArticle" id="kapittel-2-ledd-8-punkt-3"><article class="legalP" id="kapittel-2-ledd-8-punkt-3-ledd-1">det finnes en person om bord som har oppholdt seg i et område som er erklært rammet av en smittsom sykdom som kan ha betydning for internasjonal folkehelse på et slikt tidspunkt at inkubasjonstiden ikke er over ved fartøyets ankomst til Norge.</article></article></li></ul></article><article class="legalP" id="kapittel-2-ledd-9">Varsel etter første ledd skal gis kontrollsentralen, tollvesenet eller Kystverket, som deretter varsler kommunelegen eller Folkehelseinstituttet, jf. § 4.</article> <article class="defaultP" margin-top="true">§ 8 andre ledd skal lyde:</article><article class="legalP" id="kapittel-2-ledd-10">Informasjonen skal om mulig inneholde kasusdefinisjoner, laboratorieresultater, risikokilde og -type, antall tilfeller og dødsfall og forhold som er relevante for den varslede hendelsen. Det skal informeres om hvilke tiltak som er iverksatt og hvilken støtte som trengs for å følge opp den varslede hendelsen.</article> <article class="defaultP" margin-top="true">§ 10 skal lyde:</article><article class="legalP" id="kapittel-2-ledd-11">Dersom Folkehelseinstituttet får varsel fra Verdens helseorganisasjon eller via Kommisjonens varslingssystem om en alvorlig hendelse av betydning for internasjonal folkehelse som har oppstått i utlandet og som kan berøre Norge, skal instituttet umiddelbart informere departementet, Helsedirektoratet og andre relevante myndigheter om dette.</article> <article class="defaultP" margin-top="true">§ 11 skal lyde:</article><article class="legalP" id="kapittel-2-ledd-12">Dersom Folkehelseinstituttet mottar dokumentasjon om en mulig alvorlig hendelse i utlandet som kan ha betydning for internasjonal folkehelse, i form av sykdom hos tilreisende, vektorer som bærer smitte eller varer som er infisert eller kontaminert, skal Verdens helseorganisasjon og Kommisjonen varsles innen 24 timer.</article> <article class="defaultP" margin-top="true">§ 12 skal lyde:</article><article class="legalP" id="kapittel-2-ledd-13">Ved varsel etter kapittelet her skal helseopplysninger og andre personopplysninger ikke inneholde direkte personidentifiserende kjennetegn, med mindre det er nødvendig for å motvirke en alvorlig hendelse som kan ha betydning for internasjonal folkehelse.</article><article class="legalP" id="kapittel-2-ledd-14">Dersom det er nødvendig for å motvirke en alvorlig hendelse som kan ha betydning for internasjonal folkehelse, kan det utleveres helseopplysninger og andre personopplysninger til Verdens helseorganisasjon, Kommisjonen og andre land.</article><article class="legalP" id="kapittel-2-ledd-15">Opplysninger som Folkehelseinstituttet mottar fra Verdens helseorganisasjon, Kommisjonen, andre land eller personell som ikke har varslingsplikt etter MSIS-forskriften kapittel 3, skal behandles på samme måte som varsler i henhold til MSIS-forskriften kapittel 3.</article> <article class="defaultP" margin-top="true">§ 13 andre ledd skal lyde:</article><article class="legalP" id="kapittel-2-ledd-16">Helsedirektoratet skal informere berørte kommuner og fylkeskommuner om anbefalinger fra Verdens helseorganisasjon og kan gi nærmere retningslinjer om gjennomføring av tiltak i medhold av relevant regelverk.</article> <article class="defaultP" margin-top="true">Ny § 13a skal lyde:</article><article class="futureLegalArticle" data-name="§13a" id="kapittel-2-foreslåttparagraf-2"><span class="futureLegalArticleHeader"><span class="legalArticleValue">§ 13a</span>. <span class="legalArticleTitle">Kommunens virkemidler</span></span><article class="legalP" id="kapittel-2-foreslåttparagraf-2-ledd-1">Kommunen kan følge opp anbefaling fra Verdens helseorganisasjon gjennom pålegg etter folkehelseloven kapittel 3 med forskrifter.</article></article> <article class="defaultP" margin-top="true">§ 14 første ledd første setning skal lyde:</article><article class="legalP" id="kapittel-2-ledd-17">Helsedirektoratet kan, i tillegg til tiltak etter smittevernloven kapittel 3, 4 og 5, bestemme at følgende tiltak, i den utstrekning de er nødvendige, skal iverksettes overfor personer ved innreise til eller utreise fra Norge for å motvirke at smittsomme sykdommer eller annet agens som kan ha betydning for internasjonal folkehelse føres inn i landet eller spres til andre land, jf. smittevernloven § 4-3 og folkehelseloven § 29 tredje ledd, jf. første ledd:</article> <article class="defaultP" margin-top="true">§ 15 første ledd første setning skal lyde:</article><article class="legalP" id="kapittel-2-ledd-18">Helsedirektoratet kan, i tillegg til tiltak etter smittevernloven kapittel 4, bestemme at følgende tiltak, i den utstrekning de er nødvendige, skal iverksettes overfor bagasje, last, containere, transportmidler, postpakker, humant biologisk materiale og varer for å motvirke at smittsomme sykdommer eller annet agens som kan ha betydning for internasjonal folkehelse føres inn i landet eller spres til andre land, jf. smittevernloven § 4-3 og folkehelseloven § 29 tredje ledd, jf. første ledd:</article> <article class="defaultP" margin-top="true">§ 17 første ledd skal lyde:</article><article class="legalP" id="kapittel-2-ledd-19">Skip og luftfartøy kan ikke av folkehelsehensyn nektes å anløpe eller ankomme en havn eller lufthavn, ta om bord eller sette av, losse eller laste last eller forråd. Ethvert transportmiddel skal tillates å ta om bord drivstoff, vann, mat og forsyninger. Pålegg eller tillatelser etter dette leddet kan gjøres betinget av inspeksjon og gjennomføring av helsetiltak for å motvirke spredning av smitte eller annet agens.</article> <article class="defaultP" margin-top="true">§ 18 skal lyde:</article><article class="legalP" id="kapittel-2-ledd-20">Folkehelseinstituttet skal videreformidle informasjon om anbefalinger fra Verdens helseorganisasjon om stående tiltak til departementet, Helsedirektoratet, herunder Statens strålevern, og andre relevante myndigheter.</article> <article class="defaultP" margin-top="true">§ 19 første og andre ledd skal lyde:</article><article class="legalP" id="kapittel-2-ledd-21">Helsedirektoratet utpeker hvilke havner, lufthavner og grensepasseringssteder som skal ivareta særskilte oppgaver, slik at de kan håndtere en alvorlig hendelse som kan ha betydning for internasjonal folkehelse.</article><article class="legalP" id="kapittel-2-ledd-22">Kommunen skal sørge for at utpekte havner, lufthavner og grensepasseringssteder har tilgang til de lokaler og det personale og utstyr som er nødvendig for kontroll av passasjerer, bagasje, last, containere, transportmidler, humant biologisk materiale, postsendinger og varer, herunder dyr og planter, for å beskytte mot en alvorlig hendelse som kan ha betydning for internasjonal folkehelse.</article> <article class="defaultP" margin-top="true">I § 6 første ledd, § 7 tittel, andre og tredje ledd, § 8 tittel og første ledd i.f, § 9 tittel, § 10 tittel og § 11 tittel, første og andre ledd skal <i>og Kommisjonen</i> føyes til etter Verdens helseorganisasjon.</article><article class="legalP" id="kapittel-2-ledd-23">I § 8 første ledd i.p og § 9 første ledd skal <i>eller Kommisjonen</i> føyes til etter Verdens helseorganisasjon.</article></section><section class="section" data-name="kapIII" id="kapittel-3" data-lovdata-URL="LTI/forskrift/2016-12-16-1603/KAPITTEL_3"><h2 data-text-align="center">III</h2><article class="legalP" id="kapittel-3-ledd-1">Forskriften trer i kraft 1. januar 2017.</article></section><section class="section" id="kapittel-4" data-lovdata-URL="LTI/forskrift/2016-12-16-1603/KAPITTEL_4"><h2>Merknader</h2><section class="section" id="kapittel-4-kapittel-1" data-lovdata-URL="LTI/forskrift/2016-12-16-1603/KAPITTEL_4-1"><h3>Merknader til forskrift om miljørettet helsevern</h3><article class="defaultP">Nye merknader til forskrift om miljørettet helsevern kapittel 2 skal lyde:</article> <article class="defaultP" margin-top="true"><i>Til kapittel 2 – Kommunens arbeid og virkemidler</i></article><article class="legalP" id="kapittel-4-kapittel-1-ledd-1">Bestemmelsene i kapittel 2 retter seg mot kommunenes arbeid innen miljørettet helsevern.</article> <article class="defaultP" margin-top="true"><i>Til § 4 Kommunens ansvar og tilsyn</i></article> <article class="defaultP" margin-top="true"><i>Kommunens ansvar</i></article><article class="legalP" id="kapittel-4-kapittel-1-ledd-2">Bestemmelsen fastslår kommunens ansvar for å fremme folkehelse og bidra til å beskytte befolkningen mot faktorer i miljøet som kan ha negativ innvirkning på helsen. Bestemmelsen må ses i sammenheng med kommunens ansvar etter folkehelseloven § 4. Gjennom folkehelseloven har kommunen et bredt fundament for å bidra til en samfunnsutvikling som fremmer folkehelse og utjevner sosiale helseforskjeller. At miljørettet helsevern er i et eget kapittel innebærer ikke at tjenesten er avgrenset til virksomhetstilsyn framfor å bidra i tverrsektorielt folkehelsearbeid. Miljørettet helsevern er et viktig innsatsområde og virkemiddel i kommunens helhetlige folkehelsearbeid.</article> <article class="defaultP" margin-top="true"><i>Tilsyn</i></article><article class="legalP" id="kapittel-4-kapittel-1-ledd-3">Kommunen skal føre tilsyn med virksomhet og eiendom som omfattes av denne forskriften og deres etterlevelse av regelverket. Kommunen skal påse at virksomhet som skal føre internkontroll, fører denne kontrollen med sin egen virksomhet på en slik måte at regelverket etterleves. Det presiseres at kommunens tilsynsoppgave også omfatter kommunale virksomheter. Kravet om at kommunen skal prioritere sin tilsynsvirksomhet etter en vurdering av helserisiko innebærer at kommunens gjennomføring av tilsyn må ses helhetlig og baseres på helhetlige ROS-analyser.</article><article class="legalP" id="kapittel-4-kapittel-1-ledd-4">Kommunens tilsynsplikt innebærer blant annet at kommunen skal:<ul class="defaultList"><li data-li-identifier="-" data-name="-"><article class="listArticle" id="kapittel-4-kapittel-1-ledd-4-punkt-1"><article class="legalP" id="kapittel-4-kapittel-1-ledd-4-punkt-1-ledd-1">ha oversikt over hvilke virksomheter dette dreier seg om,</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-4-punkt-2"><article class="legalP" id="kapittel-4-kapittel-1-ledd-4-punkt-2-ledd-1">påse at virksomhetene er orientert om hvilke krav som er rettet mot dem,</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-4-punkt-3"><article class="legalP" id="kapittel-4-kapittel-1-ledd-4-punkt-3-ledd-1">gjennomføre tilsyn med virksomheter etter fastsatt plan, og</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-4-punkt-4"><article class="legalP" id="kapittel-4-kapittel-1-ledd-4-punkt-4-ledd-1">følge opp at virksomheten lukker sine avvik etter en fastsatt tid.</article></article></li></ul></article><article class="legalP" id="kapittel-4-kapittel-1-ledd-5">Det følger av folkehelseloven § 30 at kommunen skal føre internkontroll for å sikre at de krav som er lagt til kommunen etter folkehelseloven med forskrifter overholdes. Etter folkehelseloven § 30 annet ledd skal kommunen dokumentere særskilt hvordan tilsynsoppgaven ivaretas. Kommunen fører innen miljørettet helsevern blant annet tilsyn med virksomheter som er kommunale. Det forsterkede dokumentasjonskravet innebærer at kommunen skal dokumentere blant annet hvem som skal ivareta oppgavene innen miljørettet helsevern, og at disse er gitt nødvendige forutsetninger for å kunne utføre oppgavene, herunder myndighet, kapasitet og kompetanse. Det er her særlig viktig å sikre at det kommunale tilsynsorganet er tilstrekkelig uavhengig i forhold til de kommunale virksomhetene som det føres tilsyn med.</article> <article class="defaultP" margin-top="true"><i>Virkemidler</i></article><article class="legalP" id="kapittel-4-kapittel-1-ledd-6">Når kommunen utøver sin myndighets- og tilsynsoppgave, enten ved planlagte tilsyn eller ved å behandle klager/henvendelser fra berørte, vil kommunen kunne benytte de virkemidler og påleggshjemler som ligger i folkehelseloven kapittel 3; oppfølging av meldeplikt/godkjenning etter § 10, helsekonsekvensutredning etter § 11, opplysningsplikt etter § 12, gransking etter § 13, retting etter § 14 (eventuelt etterfulgt av vedtak om tvangsmulkt etter § 15) og stansing etter § 16. De ulike lovbestemmelsene har vilkår som skal være oppfylt.</article><article class="legalP" id="kapittel-4-kapittel-1-ledd-7">Det mest brukte virkemiddelet i miljørettet helsevern er retting etter folkehelseloven § 14. Det er her to vilkår; forholdet skal enten være i strid med bestemmelser fastsatt i forskrift, eller være et forhold som direkte eller indirekte kan ha negativ innvirkning på helsen. Det andre vilkåret for å gi pålegg om retting er at det er forholdsmessighet mellom den helsemessige gevinst som vil oppnås med pålegget og vedtakets øvrige konsekvenser. Kommunen kan derfor ikke fatte et hvilket som helst rettevedtak som vil redusere de helsemessige ulempene knyttet til den aktuelle virksomheten, men må se hen til hvilke konsekvenser vedtaket vil ha for den vedtaket er rettet mot, og for samfunnet for øvrig. Det må her foretas en helhetsvurdering hvor det blant annet ses hen til nytten av beskyttelsestiltak eller skade-/risikobegrensende forholdsregler sammenlignet med kostnadene for slike tiltak. Som eksempel kan nevnes at det sjelden vil være forholdsmessig å gi pålegg om retting i forbindelse med negativ helsepåvirkning fra kraftledninger, da disse ivaretar en viktig samfunnsmessig interesse og flytting av slike vil innebære store kostnader. Helsefaglig skjønn skal tillegges vekt. Dette gjelder blant annet der det er usikkerhet knyttet til å kvantifisere eksakt helsekonsekvens av forholdet. Det vises til grunnleggende prinsipper i folkehelsearbeidet, se nærmere side 47 i Prop.90 L (2010–2011). Føre-var-prinsippet skal legges til grunn. Dette innebærer blant annet at bevisbyrden for at tiltak er helsemessig forsvarlig påhviler den som er ansvarlige for tiltaket, og at det tas utgangspunkt i faglig vurdert sannsynlig risiko for skade der det ikke foreligger vitenskapelig sikkerhet. Føre-var-prinsippet innebærer også at det kan gis vedtak om retting før det er påvist et helseutfall. Kravet til forholdsmessighet følger også av folkehelseloven § 14.</article><article class="legalP" id="kapittel-4-kapittel-1-ledd-8">Hensynet til forutberegnelighet og helhetlig planlegging tilsier at rettingskompetansen benyttes med varsomhet i tilfeller hvor det foreligger et planvedtak etter plan- og bygningsloven eller hvor det er gitt konsesjon eller godkjenning etter annet regelverk. Slike vedtak er ofte et resultat av en omfattende prosess hvor ulike hensyn er søkt samordnet, og hvor hensynet til helse skal inngå i vurderingene. Pålegg etter denne forskriften skal i utgangspunktet ikke gis der andre myndigheter har fattet vedtak etter en helhetlig avveining av ulike samfunnsinteresser, herunder helsemessige forhold. Det forutsettes her at en forholdsmessighetsvurdering er lagt til grunn for det for det aktuelle vedtaket.</article><article class="legalP" id="kapittel-4-kapittel-1-ledd-9">Under slike prosesser kan man likevel vanskelig overskue enhver følge av det endelige vedtaket. Situasjonen kan utvikle seg annerledes enn det som var forutsetningen på vedtakstidspunktet, eller det kan være ny allmenn kunnskap som ikke forelå under prosessen og som gir grunnlag for en annen helsemessig vurdering. For slike tilfeller kan det være aktuelt å benytte forskriften her som sikkerhetsnett for å fange opp forhold som utgjør en helserisiko.</article><article class="legalP" id="kapittel-4-kapittel-1-ledd-10">Med allmenn kunnskap menes den kunnskap vi har om miljøfaktorenes innvirkning på helsen. Helseeffekt fra fukt i boliger er et eksempel, jf. «Anbefalte faglige normer for inneklima – revisjon av kunnskapsgrunnlag og normer», Rapport 2013:7 fra Nasjonalt folkehelseinstitutt. Et annet eksempel er kunnskap om helseeffekter av støy, jf. «Nattstøy og søvnforstyrrelser – utredning av indikator og grunnlag for nasjonalt mål for reduksjon av søvnforstyrrelser», Rapport 2013:1 fra Nasjonalt folkehelseinstitutt.</article><article class="legalP" id="kapittel-4-kapittel-1-ledd-11">Se også merknadene til § 3 om nærmere fastsatte krav og normer i annet regelverk. Der det tas utgangspunkt i normer og krav som er fastsatt på bakgrunn av en avveining av ulike hensyn, vil det ha betydning for forholdsmessighetsvurderingen i enkeltsaker ved at forholdsmessigheten allerede er vurdert i normene som legges til grunn for helserisikovurderingen.</article><article class="legalP" id="kapittel-4-kapittel-1-ledd-12">Selv om det påvises brudd på forskriften, har ikke kommunen noen ubetinget plikt til å kreve at forholdet rettes etter § 14. Loven sier at kommunen kan pålegge retting, ikke at den skal gjøre det. Kommunen har etter § 7 i folkehelseloven plikt til å iverksette nødvendige tiltak for å møte kommunens folkehelseutfordringer. Der kommunen velger å ikke bruke sin myndighet, vil dette være et enkeltvedtak som kan påklages til fylkesmannen, jf. § 16 annet ledd.</article> <article class="defaultP" margin-top="true"><i>Til § 5 Kommunens helseberedskap ved miljøhendelser</i></article> <article class="defaultP" margin-top="true"><i>Miljøhendelser</i></article><article class="legalP" id="kapittel-4-kapittel-1-ledd-13">Miljøhendelser defineres vidt og inkluderer hele CBRNE-området, i tillegg til hendelser som er rent fysiske og ikke inkluderer farlige stoffer (for eksempel jordskred, flom eller andre naturkatastrofer som kan få betydning for befolkningens helse). Den internasjonale fellesbetegnelsen CBRNE-hendelse omfatter hendelser med kjemiske, biologiske, radioaktive eller nukleære stoffer eller eksplosiver. Miljøhendelser er altså hendelser med både biologiske, fysiske eller kjemiske stoffer eller ukjente miljøfaktorer. Fysiske faktorer omfatter også radiologiske og nukleære miljøfaktorer. Miljøhendelser er hendelser uavhengig av påvirkningsfaktor, og omfatter både ulykker, villede handlinger og andre situasjoner som kan utgjøre en helsetrussel. En miljøhendelse kan for eksempel være et utbrudd av sykdom eller enkelttilfeller av sykdom, kjemikaliehendelse, radioaktiv eller nukleær hendelse, eller annen miljøhendelse med ukjent opprinnelse.</article> <article class="defaultP" margin-top="true"><i>Oversikt og beredskapsplaner</i></article><article class="legalP" id="kapittel-4-kapittel-1-ledd-14">I samsvar med folkehelseloven skal kommunene ha oversikt over helsetilstanden i befolkningen og faktorer som kan påvirke denne. Forskriftens § 5 presiserer kommunens ansvar for risiko- og sårbarhetsanalyse (ROS-analyse) av faktorer i miljøet som kan ha negativ innvirkning på helsen og beredskapsplanlegging for miljørettet helsevern. Bestemmelsen må ses i sammenheng med kommunens beredskapsplikt etter helseberedskapsloven § 2-2 og har til formål å bidra til en mer integrert helseberedskap i kommunene. ROS-analysene skal gi grunnlag for kommunens beredskapsplaner, og helseberedskapsplanene skal ses i sammenheng med kommunens øvrige beredskapsplaner. Helseberedskapsplanene bør inneholde tilstrekkelige vurderinger og planer for informasjon, opplæring og veiledning av ulike ansatte med ansvar ved en hendelse.</article> <article class="defaultP" margin-top="true"><i>Kommunens tiltaksplikt</i></article><article class="legalP" id="kapittel-4-kapittel-1-ledd-15">Bestemmelsen reflekterer kommunens tiltaksplikt ved en miljøhendelse eller mistanke om utbrudd av sykdom knyttet til helseskadelige miljøfaktorer. Kommunenes tiltaksplikt må ses i sammenheng med virkemidlene i forskrift om miljørettet helsevern kapittel 3 og tiltaksplikten etter folkehelseloven § 7. Kommunens hjemler i folkehelselovens kapittel 3 vil i mange tilfeller tilsvare de tiltakshjemlene som ligger i smittevernloven, for eksempel stenging av virksomheter.</article> <article class="defaultP" margin-top="true"><i>Bistand fra relevant kompetansemiljø</i></article><article class="legalP" id="kapittel-4-kapittel-1-ledd-16">Bestemmelsen i § 5 andre ledd andre punktum gir kommunene plikt til å vurdere egen kompetanse og kapasitet til å håndtere situasjonen og beskytte befolkningen ved en miljøhendelse. Plikten gjelder både i beredskapsplanleggingen og i håndtering av en konkret hendelse. Kommunen skal spille på den kompetansen den selv besitter. Der kommunen vurderer egen kapasitet og kompetanse som utilstrekkelig skal kommunen innhente bistand fra Folkehelseinstituttet eller annet relevant kompetansemiljø. Kompetansemiljøene skal kun bidra med råd og veiledning (herunder råd om eksponeringsvurderinger, helserisiko, kartlegging og identifisering av smittekilder og råd om tiltak), prøvetaking og lignende. Det er fremdeles kommunen som skal håndtere hendelsen, og kommunen er ansvarlig for valg og gjennomføring av tiltak.</article><article class="legalP" id="kapittel-4-kapittel-1-ledd-17">Ved eksponering for helseskadelige miljøfaktorer skal Folkehelseinstituttet bistå andre aktører for å sikre beskyttelse av befolkningens helse. Folkehelseloven § 25 fastsetter at Folkehelseinstituttets ansvar omfatter å overvåke utvikling av folkehelsen, utarbeide oversikt over befolkningens helsetilstand og faktorer som påvirker denne, samt utføre helseanalyser og drive forskning, og at Folkehelseinstituttet i forbindelse med eksponering for helseskadelige miljøfaktorer skal bistå kommuner, fylkeskommuner, fylkesmenn og andre statlige institusjoner, helsepersonell og befolkningen for å sikre beskyttelse av befolkningens helse. Folkehelseinstituttets bistandsplikt innebærer rådgivning og veiledning innenfor alle typer helsetrusler, men det er kommunene som har ansvaret for håndteringen av en eventuell hendelse. Folkehelseinstituttet kan bistå med prøvetaking av biologiske agens og har spesialkompetanser innen analyser av miljøgifter i humant biologisk materiale (blod, urin, hår etc). Folkehelseinstituttet har ikke kompetanse til prøvetaking av miljøprøver. Påvisning av ukjente stoffer og kjemikalier krever spesialkompetanse, egnede måleinstrumenter, prosedyrer og trening, og identifisering ved hendelser med ukjente stoffer vil i de fleste tilfeller måtte foretas av andre kompetansemiljøer enn Folkehelseinstituttet, for eksempel Forsvarets forskningsinstitutt eller større kommuners brann- og redningsvesen. Folkehelseinstituttet kan gi råd om hvilke prøver som bør tas, hvor de kan sendes, og hvordan miljøprøver skal tas for være mest mulig relevante til vurdering av helserisiko. Der det er kjent hvilket stoff det er tale om vil Folkehelseinstituttet kunne bidra med risikovurderinger og råd og veiledning for kartlegging og håndtering.</article><article class="legalP" id="kapittel-4-kapittel-1-ledd-18">Hva som er relevant kompetansemiljø vil variere med typen hendelse som oppstår. I sin beredskapsplanlegging bør kommunene vurdere hvilke miljøer som kan være relevante avhengig av hvilke mulige helsetrusler kommunen står overfor og hvilke regionale miljøer som er. Relevante miljøer kan eksempelvis være (ikke uttømmende liste):<ul class="defaultList"><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-1"><article class="legalP" id="kapittel-4-kapittel-1-ledd-18-punkt-1-ledd-1">CBRNE-senteret</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-2"><article class="legalP" id="kapittel-4-kapittel-1-ledd-18-punkt-2-ledd-1">De arbeids- og miljømedisinske avdelingene ved de regionale helseforetakene</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-3"><article class="legalP" id="kapittel-4-kapittel-1-ledd-18-punkt-3-ledd-1">De regionale arbeids- og miljømedisinske sykehusavdelinger</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-4"><article class="legalP" id="kapittel-4-kapittel-1-ledd-18-punkt-4-ledd-1">Direktoratet for samfunnssikkerhet og beredskap (DSB)</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-5"><article class="legalP" id="kapittel-4-kapittel-1-ledd-18-punkt-5-ledd-1">Folkehelseinstituttet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-6"><article class="legalP" id="kapittel-4-kapittel-1-ledd-18-punkt-6-ledd-1">Forsvaret</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-7"><article class="legalP" id="kapittel-4-kapittel-1-ledd-18-punkt-7-ledd-1">Forsvaret sanitet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-8"><article class="legalP" id="kapittel-4-kapittel-1-ledd-18-punkt-8-ledd-1">Forsvarets forskningsinstitutt (FFI)</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-9"><article class="legalP" id="kapittel-4-kapittel-1-ledd-18-punkt-9-ledd-1">Giftinformasjonen ved Folkehelseinstituttet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-10"><article class="legalP" id="kapittel-4-kapittel-1-ledd-18-punkt-10-ledd-1">Helsedirektoratet, herunder Statens strålevern</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-11"><article class="legalP" id="kapittel-4-kapittel-1-ledd-18-punkt-11-ledd-1">Helseforetakene</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-12"><article class="legalP" id="kapittel-4-kapittel-1-ledd-18-punkt-12-ledd-1">Kystverket</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-13"><article class="legalP" id="kapittel-4-kapittel-1-ledd-18-punkt-13-ledd-1">Mattilsynet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-14"><article class="legalP" id="kapittel-4-kapittel-1-ledd-18-punkt-14-ledd-1">Meteorologisk institutt</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-15"><article class="legalP" id="kapittel-4-kapittel-1-ledd-18-punkt-15-ledd-1">Miljødirektoratet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-16"><article class="legalP" id="kapittel-4-kapittel-1-ledd-18-punkt-16-ledd-1">Sjøfartsdirektoratet</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-17"><article class="legalP" id="kapittel-4-kapittel-1-ledd-18-punkt-17-ledd-1">Statens arbeidsmiljøinstitutt (STAMI)</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-18"><article class="legalP" id="kapittel-4-kapittel-1-ledd-18-punkt-18-ledd-1">Sykehusenes medisinske fysikere</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-19"><article class="legalP" id="kapittel-4-kapittel-1-ledd-18-punkt-19-ledd-1">Øvrige fagmiljøer ved høgskoler, universiteter og forskningsinstitutter</article></article></li><li data-li-identifier="-" data-name="-"><article class="listArticle" id="kapittel-4-kapittel-1-ledd-18-punkt-20"><article class="legalP" id="kapittel-4-kapittel-1-ledd-18-punkt-20-ledd-1">Øvrige kommuner eller interkommunale samarbeid.</article></article></li></ul></article> <article class="defaultP" margin-top="true"><i>Til § 6 Varsling til Folkehelseinstituttet</i></article><article class="legalP" id="kapittel-4-kapittel-1-ledd-19">Bestemmelsen pålegger kommunen en plikt til å varsle fylkesmannen og Folkehelseinstituttet om miljøhendelser som kan representere en trussel for befolkningens helse. Varslingen skal sikre at Folkehelseinstituttet får kunnskap om hendelser som kan påvirke befolkningen helse, og dermed kan vurdere hendelser fra et nasjonalt perspektiv og kan bistå kommuner og andre aktører med sin kompetanse. Kommunens generelle beredskapsordninger vil kunne ivareta kommunens varslingsplikt. Varslingsplikten fra kommunen til Folkehelseinstituttet ligger til kommunen som sådan, men i mange tilfeller bør også kommunelegen kontaktes for å kunne koordinere eventuelle kommunale tiltak på helsesiden. Kommunene plikter å ha en eller flere kommuneleger som skal utføre de oppgavene som er tillagt kommunelegen i lov eller instruks, jf. helse- og omsorgstjenesteloven § 5-5. Kommunelegen har også hastekompetanse på vegne av kommunen i saker innen miljørettet helsevern, smittevern og helsemessig beredskap, jf. folkehelseloven § 27.</article><article class="legalP" id="kapittel-4-kapittel-1-ledd-20">Varsel etter bestemmelsen skal gå til Folkehelseinstituttet ved Giftinformasjonen eller ved Smittevernvakta på instituttet ved smittsomme sykdommer (se Beredskapstelefoner på www.fhi.no). Folkehelseinstituttet skal gi veiledning om hvordan varsel skal sendes og mottas. Det presiseres at varslingsplikten inkluderer plikt til å sikre at varsel er mottatt.</article><article class="legalP" id="kapittel-4-kapittel-1-ledd-21">Kriteriene for varsel ved miljøhendelser vil ikke tilsvare kriteriene for varsling av utbrudd av smittsom sykdom. Helsetrusler ved kjemiske, radiologiske, nukleære eller andre fysiske hendelser er i mindre grad knyttet til spesifikke diagnoser. Varslingsplikten etter forskriften tar utgangspunkt i kriteriene som gjelder for varsel etter de internasjonale varslingssystemene Internasjonalt helsereglement (IHR) og Kommisjonens varslingssystem (Early Warning and Respons System, EWRS), som inntar et «all-hazards approach». Kommunes varslingsplikt er knyttet til helsetrusler omfattet av § 5 andre ledd som er uvanlig eller uventet for tid og sted, kan forårsake vesentlig sykdom, skade eller død, eller har rask og ukontrollert sykdomsspredning. For varslingsplikt er det tilstrekkelig at kun ett av disse vilkårene er oppfylt.</article><article class="legalP" id="kapittel-4-kapittel-1-ledd-22">Varsel fra kommunen skal inneholde tilstrekkelige opplysninger slik at Folkehelseinstituttet kan vurdere helsetrusselen, og på denne bakgrunn gi bistand til kommunen og eventuelt varsle videre internasjonalt. Varsel til Folkehelseinstituttet bør inneholde helseopplysninger som er tilstrekkelig og relevante for å vurdere helsetrusselen. Opplysninger som er tilstrekkelige og relevante kan innebære personidentifisering. Helseregisterloven § 6 tredje ledd stiller krav om at den databehandlingsansvarlige skal sørge for at de helseopplysninger som behandles er tilstrekkelige og relevante for formålet med behandlingen. Videre bestemmer helseregisterloven § 6 fjerde ledd at graden av personidentifikasjon ikke skal være større enn det som er nødvendig for det aktuelle formålet. I de fleste tilfeller vil det være tilstrekkelig å ikke ha personidentifisering, og dermed ikke nødvendig med personidentifiserbare opplysninger. Men dersom det er nødvendig med personidentifisering åpner varslingsbestemmelsen i forskrift om miljørettet helsevern § 6 for at varselet kan inneholde slike opplysninger.</article><article class="legalP" id="kapittel-4-kapittel-1-ledd-23">Bestemmelsens fjerde ledd gir unntak fra varslingsplikten for å unngå at samme hendelser varsles i flere systemer. Dette innebærer at helsetrusler som er varslet gjennom MSIS eller etter IHR-forskriften ikke skal varsles etter forskrift om miljørettet helsevern.</article></section><section class="section" id="kapittel-4-kapittel-2" data-lovdata-URL="LTI/forskrift/2016-12-16-1603/KAPITTEL_4-2"><h3>Merknader til forskrift om varsling av og tiltak ved alvorlige hendelser av betydning for internasjonal folkehelse (IHR-forskriften)</h3><article class="defaultP">Nye merknader til forskrift om varsling av og tiltak ved alvorlige hendelser av betydning for internasjonal folkehelse (IHR-forskriften) skal lyde:</article><article class="legalP" id="kapittel-4-kapittel-2-ledd-1"><i>Merknadene er en veiledning for å utdype innholdet i enkelte av bestemmelsene i forskriften. Merknadene er i seg selv ikke rettslig bindende. Forskriften og merknadene bør leses i sammenheng for å få en best mulig forståelse av forskriftenes bestemmelser</i>.</article> <article class="defaultP" margin-top="true"><i>Generelle merknader</i></article><article class="legalP" id="kapittel-4-kapittel-2-ledd-2">IHR-forskriften gjennomfører Verdens helseorganisasjons (WHOs) Internasjonalt helsereglement (2005), og Europaparlaments- og rådsbeslutning 1082/2013/EU som blant annet regulerer EUs varslingssystem EWRS, jf. merknadene til § 1 nedenfor. Gjennomføringen omfatter varsling og oppfølging av alvorlige hendelser av betydning for internasjonal folkehelse, uavhengig av opprinnelse.</article><article class="legalP" id="kapittel-4-kapittel-2-ledd-3">IHR står for International Health Regulations (Internasjonalt helsereglement). IHR regulerer blant annet varslinger til WHO. EWRS står for Early Warning and Response System (Tidlig varsling og respons system). EWRS er EU-Kommisjonens varslingssystem.</article> <article class="defaultP" margin-top="true"><i>Til kapittel 1. Innledende bestemmelser</i></article> <article class="defaultP" margin-top="true"><i>Til § 1 Formål</i></article><article class="legalP" id="kapittel-4-kapittel-2-ledd-4">Forskriften gjennomfører sammen med smittevernloven, helseberedskapsloven og folkehelseloven forpliktelsene Norge har akseptert ved inngåelsen av WHOs helsereglement, IHR (2005), og Europaparlaments- og rådsbeslutning 1082/2013/EU av 22. oktober 2013 om alvorlige helsetrusler over landegrensene og om oppheving av vedtak nr. 2119/98/EF. IHR (2005) erstatter tidligere helsereglement fra 1969 og har gyldighet fra 15. juni 2007. Dette reglementet er å betrakte som en internasjonal avtale. Reglementet stiller krav om informasjon til WHO og andre land og gjør det nødvendig å organisere et apparat i Norge både på varslings- og responssiden. Med Europaparlaments- og rådsbeslutning 1082/2013/EU har Norge forpliktet seg til å varsle om grensekryssende helsetrusler i Kommisjonens varslingssystem, EWRS. Beslutningen ble tatt inn i protokoll 31 til EØS-avtalen 20. mars 2015.</article><article class="legalP" id="kapittel-4-kapittel-2-ledd-5">Fra 3. juli 2015 er Norge også fullverdig medlem av EUs varslingssystem for atomulykker (ECURIE), der Helsedirektoratet ved Statens strålevern (Strålevernet) er nasjonalt kontaktpunkt.</article><article class="legalP" id="kapittel-4-kapittel-2-ledd-6">Formålet med forskriften er ikke bare å etterkomme forpliktelsene overfor WHO og Kommisjonen, men også å bidra til at den norske befolkningen til enhver tid er best mulig beskyttet mot alvorlige internasjonale helsetrusler.</article><article class="legalP" id="kapittel-4-kapittel-2-ledd-7">IHR (2005) og EUs beslutning 1080/2013/EU forplikter landene til å etablere kontaktpunkter for varsling til og mottak av varsel fra WHO ved alvorlige hendelser av betydning for internasjonal folkehelse, jf. forskriften § 3.</article> <article class="defaultP" margin-top="true"><i>Til § 2 Virkeområde</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-8">IHR-forskriften gjelder for Svalbard i samsvar med forskrift 22. juni 2015 nr. 747 om anvendelse av helselover og -forskrifter for Svalbard og Jan Mayen § 9 første ledd bokstav e. Når det gjelder kontinentalsokkelen er utgangspunktet at norsk lovgivning gjelder.</article> <article class="defaultP" margin-top="true"><i>Til annet ledd</i></article><article class="legalP" id="kapittel-4-kapittel-2-ledd-9">IHR (2005) omfatter alle hendelser, uavhengig av årsak eller kilde, som kan ha betydning for internasjonal folkehelse. EWRS omfatter alle kategorier av trusler mot helsen av biologisk, kjemisk og miljømessig opprinnelse. Radiologiske eller nukleære hendelser omfattes ikke av EWRS da dette ivaretas av ECURIE innenfor EU.</article><article class="legalP" id="kapittel-4-kapittel-2-ledd-10">Fra 1. januar 2017 omfatter IHR-forskriften ikke bare smittsomme sykdommer, men enhver alvorlig hendelse som kan ha betydning for internasjonal folkehelse, og mistanke om slike eller mistanke om hendelser som ikke kan utelukkes å være det.</article><article class="legalP" id="kapittel-4-kapittel-2-ledd-11">En del smittsomme sykdommer og utbrudd er allerede varslingspliktige i Norge, jf. forskrift 20. juni 2003 nr. 740 (MSIS-forskriften) kapittel 3. For miljøhendelser ligger det også plikter om lokal og nasjonal varsling i blant annet forskrift om miljørettet helsevern og forurensningsregelverket.</article> <article class="defaultP" margin-top="true"><i>Til tredje ledd</i></article><article class="legalP" id="kapittel-4-kapittel-2-ledd-12">En alvorlig hendelse av betydning for internasjonal folkehelse er definert i forskriften som en folkehelserisiko eller helsetrussel som kan spres over landegrensene, og som kan kreve en internasjonalt koordinert bekjemping. En slik alvorlig hendelse som er av betydning for internasjonal folkehelse utgjør en såkalt PHEIC under IHR/WHO. Behovet for oppmerksomhet og varsling gjelder også før en hendelse er definert som PHEIC, og flere av forskriftens bestemmelser viser derfor til alvorlig hendelse som kan ha betydning for internasjonal folkehelse.</article><article class="legalP" id="kapittel-4-kapittel-2-ledd-13">Definisjonen ble endret 1. januar 2017 for å innlemme EWRS og varsling til Kommisjonen, som har en noe lavere terskel enn varsling etter IHR. Definisjonen omfatter fortsatt en ekstraordinær hendelse (en PHEIC) som etter IHR er fastslått å<ul class="defaultList"><li data-li-identifier="i)" data-name="i)"><article class="listArticle" id="kapittel-4-kapittel-2-ledd-13-punkt-1"><article class="legalP" id="kapittel-4-kapittel-2-ledd-13-punkt-1-ledd-1">utgjøre en folkehelserisiko for andre stater gjennom internasjonal spredning av sykdom med mer, og</article></article></li><li data-li-identifier="ii)" data-name="ii)"><article class="listArticle" id="kapittel-4-kapittel-2-ledd-13-punkt-2"><article class="legalP" id="kapittel-4-kapittel-2-ledd-13-punkt-2-ledd-1">potensielt fordrer en samordnet internasjonal respons.</article></article></li></ul></article><article class="legalP" id="kapittel-4-kapittel-2-ledd-14">En folkehelserisiko er sannsynlighet for at en hendelse skal finne sted som kan være helseskadelig for befolkningen, særlig en hendelse som kan spre seg internasjonalt eller utgjør en alvorlig og direkte fare.</article><article class="legalP" id="kapittel-4-kapittel-2-ledd-15">En helsetrussel er en hendelse som er uvanlig og uventet for tid og sted, kan forårsake vesentlig sykdom, skade eller død, eller har rask og ukontrollert sykdomsspredning. En helsetrussel kan være av både fysisk, biologisk, kjemisk eller ukjent opprinnelse. Fysisk inkluderer også hendelser med radioaktive eller nukleære stoffer. En hendelse som omfattes av forskriften kan for eksempel være et utbrudd av sykdom eller enkelttilfeller av sykdom, kjemikaliehendelse, radioaktiv eller nukleær hendelse, eller annen miljøhendelse med ukjent opprinnelse. Videre vil et alvorlig utbrudd av en allmennfarlig smittsom sykdom, jf. smittevernloven § 1-3 første ledd nr. 4 og forskrift 1. januar 1995 nr. 100 om allmennfarlige smittsomme sykdommer, vanligvis utgjøre en alvorlig hendelse av betydning for internasjonal folkehelse.</article> <article class="defaultP" margin-top="true"><i>Til § 3 Nasjonalt IHR-kontaktpunkt</i></article><article class="legalP" id="kapittel-4-kapittel-2-ledd-16">Ved mistanke om en alvorlig hendelse av betydning for internasjonal folkehelse skal varsel gå til Folkehelseinstituttet ved Smittevernvakta på instituttet ved smittevernhendelser og til Giftinformasjonen ved andre typer hendelser (se Beredskapstelefoner på www.fhi.no). Folkehelseinstituttet vurderer deretter om hendelsen skal varsles videre til WHO og Kommisjonen.</article><article class="legalP" id="kapittel-4-kapittel-2-ledd-17">Helsedirektoratet ved Statens strålevern er nasjonalt varslingspunkt for IAEA og fra 3. juli 2015 også nasjonalt varslingspunkt for EUs varslingssystem for atomulykker (ECURIE). Helsedirektoratet ved Statens strålevern sørger for at meldinger via ECURIE mottas og viderevarsles til FHI og andre aktuelle beredskapsaktører.</article><article class="legalP" id="kapittel-4-kapittel-2-ledd-18">De nasjonale kontaktpunktene skal til enhver tid være tilgjengelige for kommunikasjon med WHOs IHR-kontaktpunkter og Kommisjonen. For å unngå varsling av samme hendelse i flere ulike systemer bør Folkehelseinstituttet og Helsedirektoratet ved Statens strålevern samarbeide og sørge for god kommunikasjonsutveksling.</article><article class="legalP" id="kapittel-4-kapittel-2-ledd-19">Relevante myndigheter kan være departementer, Helsedirektoratet, herunder Statens strålevern, Statens helsetilsyn, helse- og omsorgstjenesten, Fylkesmannen, Mattilsynet, Kystverket, Luftfartstilsynet, politi og tollvesen mfl.</article> <article class="defaultP" margin-top="true"><i>Til kapittel 2. Varsling og oppfølging</i></article> <article class="defaultP" margin-top="true"><i>Til § 4 Varslingsplikt for helsepersonell og andre myndigheter</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-20">Det er viktig å understreke at det er plikt til å varsle om mistanke om et tilfelle av sykdom eller skade som kan ha betydning for internasjonal folkehelse. Helsepersonell og kommunelegen skal altså ikke selv vurdere om den aktuelle hendelsen er varslingspliktig til WHO og Kommisjonen, jf. § 7. Det er viktig at alle hendelser som kan tenkes å få betydning, varsles til Folkehelseinstituttet. Instituttet vil i mange tilfeller ha supplerende informasjon fra andre kilder og kan gjøre en samlet vurdering. Folkehelseinstituttet vil ta stilling til om hendelsen kan være av betydning for internasjonal folkehelse etter retningslinjer gitt av WHO og i beslutning 1082/2013/EU artikkel 9, jf. § 7.</article><article class="legalP" id="kapittel-4-kapittel-2-ledd-21">Se også varslingsplikten som følger av lov 23. juni 2000 nr. 56 om helsemessig og sosial beredskap § 2-3.</article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-22">Det er viktig å understreke at det er plikt til å varsle kommunelegen om mistanke om en alvorlig hendelse som utgjør eller kan utgjøre en folkehelserisiko gjennom spredning av sykdom over landegrensene, og som kan kreve en internasjonalt koordinert bekjemping. Andre myndigheter og kommunelegen skal altså ikke selv vurdere om den aktuelle hendelsen er varslingspliktig til WHO eller Kommisjonen, jf. § 7. Det er viktig at alle hendelser som kan tenkes å få betydning, varsles til Folkehelseinstituttet. Varslingsplikten etter andre ledd gjelder hendelser med smittsomme sykdommer. Ansattes varslingsplikt skal være forenelig med deres øvrige oppgaver.</article><article class="legalP" id="kapittel-4-kapittel-2-ledd-23">Ved forhold innenfor Mattilsynets ansvarsområde (mat, dyr og planter) skal ansatte i Mattilsynet varsle kommunelegen. Det vises også til MSIS-forskriften § 3-9 (varsling om smitte fra næringsmidler) og § 3-10 (varsling om smitte fra dyr). Helsedirektoratet ved Statens strålevern har ikke plikt til å varsle kommunelegen etter denne forskriftens § 4, da Strålevernet allerede har varslingsplikt til Fylkesmannen som så har den videre lokale kontakten, jf. kgl.res. 23. august 2013 nr. 1023 om atomberedskap.</article> <article class="defaultP" margin-top="true"><i>Til tredje ledd</i></article><article class="legalP" id="kapittel-4-kapittel-2-ledd-24">Bestemmelsen angir at dersom det ikke er mulig å få varslet kommunelegen, skal Folkehelseinstituttet varsles direkte. Kommunelegen skal varsle fylkesmannen og Folkehelseinstituttet. Ved mistanke om en alvorlig hendelse som er av eller kan ha betydning for internasjonal folkehelse skal varsel gå til Folkehelseinstituttet ved Smittevernvakta på instituttet ved smittsomme sykdommer og Giftinformasjonen ved andre typer hendelser (se Beredskapstelefoner på www.fhi.no). Det er viktig at varsel til Folkehelseinstituttet gis umiddelbart og telefonisk, eller som nærmere angitt på FHIs nettsider. På denne måten kan også varsleren gi nødvendige tilleggsopplysninger til instituttet som trengs for eventuell videreformidling av varslet til WHO og Kommisjonen. Folkehelseinstituttet kan også be om relevant tilleggsinformasjon, slik at instituttet kan gjøre vurderingen som er nevnt i § 7. Folkehelseinstituttet som mottaker av varsel skal gi veiledning om hvordan varsel skal sendes og mottas. Det presiseres at varslingsplikter etter forskriften inkluderer plikt til å sikre at varsel er mottatt.</article> <article class="defaultP" margin-top="true"><i>Til fjerde ledd</i></article><article class="legalP" id="kapittel-4-kapittel-2-ledd-25">Fjerde ledd er en kodifisering av gjeldende varslingspraksis mellom Helsedirektoratet ved Statens strålevern og Folkehelseinstituttet. Det presiseres at Helsedirektoratet ved Statens strålevern har en varslingsplikt om hendelser som Strålevernet får kjennskap til gjennom sin virksomhet og som kan ha betydning for internasjonal folkehelse. Dette for å sikre at FHI som IHR-kontaktpunkt raskt får kjennskap til aktuelle hendelser. I samsvar med kgl.res. om atomberedskap varsler Helsedirektoratet ved Statens strålevern også FHI som rådgiver for Kriseutvalget for atomberedskap om hendelser innenfor Kriseutvalget for atomberedskap sitt mandat.</article> <article class="defaultP" margin-top="true"><i>Til § 5 Varslingsplikt for fører av skip, luftfartøy og andre transportmidler</i></article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-26">Varsel fra fører av skip eller luftfartøy etter første ledd skal gis til Kystverket (skip), tollvesenet (skip) eller kontrollsentralen (fly), som igjen varsler videre til kommunelegen i den kommunen hvor flyplassen eller ankomsthavnen ligger. Kommunelegen varsler videre til Folkehelseinstituttet, jf. § 4.</article><article class="legalP" id="kapittel-4-kapittel-2-ledd-27">Med mindre annet er særskilt bestemt i helselovgivningen, skal varsel til helsemyndighetene i tilfeller omfattet av bestemmelsen primært skje telefonisk (eventuelt via nødnett). Annen elektronisk varsling kan komme i tillegg til dette. Med elektronisk varsling menes her for eksempel e-post, sms, forsendelser via nettportaler som CIM, SafeSeaNet med mer.</article> <article class="defaultP" margin-top="true"><i>Til § 6 Varslets innhold</i></article><article class="legalP" id="kapittel-4-kapittel-2-ledd-28">Det følger av helseregisterloven § 6 at det bare kan behandles helseopplysninger som er tilstrekkelige og relevante for å ivareta konkret angitt formål. I dette ligger en begrensning av hvilke opplysninger som kan registreres.</article> <article class="defaultP" margin-top="true"><i>Til § 7 Varsel til Verdens helseorganisasjon og Kommisjonen</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-29">Folkehelseinstituttet vil fortløpende vurdere alle hendelser som instituttet er blitt kjent med etter varsling, jf. denne forskrift § 4 og § 5 eller gjennom sin overvåking, jf. MSIS-forskriften, samt gjennom øvrig epidemietterretning.</article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-30">Folkehelseinstituttet vil varsle hendelser til WHO dersom minst to av følgende kriterier er oppfylt:<ul class="defaultList"><li data-li-identifier="-" data-name="-"><article class="listArticle" id="kapittel-4-kapittel-2-ledd-30-punkt-1"><article class="legalP" id="kapittel-4-kapittel-2-ledd-30-punkt-1-ledd-1">hendelsen har alvorlig innvirkning på folkehelsen,</article></article></li><li data-li-identifier="-" data-name="-"><article class="listArticle" id="kapittel-4-kapittel-2-ledd-30-punkt-2"><article class="legalP" id="kapittel-4-kapittel-2-ledd-30-punkt-2-ledd-1">hendelsen er uvanlig eller uventet,</article></article></li><li data-li-identifier="-" data-name="-"><article class="listArticle" id="kapittel-4-kapittel-2-ledd-30-punkt-3"><article class="legalP" id="kapittel-4-kapittel-2-ledd-30-punkt-3-ledd-1">det er risiko for internasjonal spredning, og/eller</article></article></li><li data-li-identifier="-" data-name="-"><article class="listArticle" id="kapittel-4-kapittel-2-ledd-30-punkt-4"><article class="legalP" id="kapittel-4-kapittel-2-ledd-30-punkt-4-ledd-1">det er risiko for internasjonale reise- eller handelsrestriksjoner.</article></article></li></ul></article><article class="legalP" id="kapittel-4-kapittel-2-ledd-31">Folkehelseinstituttet vil varsle hendelser til Kommisjonen dersom følgende kriterier er oppfylt:<ul class="defaultList"><li data-li-identifier="-" data-name="-"><article class="listArticle" id="kapittel-4-kapittel-2-ledd-31-punkt-1"><article class="legalP" id="kapittel-4-kapittel-2-ledd-31-punkt-1-ledd-1">den er uvanlig eller uventet på det aktuelle sted og tidspunkt, eller den fører til eller kan føre til betydelig sykelighet eller dødelighet hos mennesker, eller den øker eller kan øke raskt i omfang, eller den er for omfattende til å kunne håndteres med nasjonal innsatskapasitet, og</article></article></li><li data-li-identifier="-" data-name="-"><article class="listArticle" id="kapittel-4-kapittel-2-ledd-31-punkt-2"><article class="legalP" id="kapittel-4-kapittel-2-ledd-31-punkt-2-ledd-1">den berører eller kan berøre mer enn én medlemsstat, og</article></article></li><li data-li-identifier="-" data-name="-"><article class="listArticle" id="kapittel-4-kapittel-2-ledd-31-punkt-3"><article class="legalP" id="kapittel-4-kapittel-2-ledd-31-punkt-3-ledd-1">den krever eller kan kreve samordnet innsats på innenfor EU/EØS.</article></article></li></ul></article><article class="legalP" id="kapittel-4-kapittel-2-ledd-32">Det er i praksis en noe lavere terskel for å varsle Kommisjonen enn å varsle WHO. Innenfor EU varsles ikke hendelser med radioaktive eller nukleære stoffer i EWRS, da slike hendelser varsles via EUs varslingssystem for atomulykker (ECURIE).</article><article class="legalP" id="kapittel-4-kapittel-2-ledd-33">Dersom det oppstår hendelser som i utgangspunktet reiser tvil om de oppfyller kriteriene til alvorlig hendelse, kan Folkehelseinstituttet på selvstendig faglig grunnlag likevel underrette Kommisjonen og WHO og samrå seg med organisasjonene.</article><article class="legalP" id="kapittel-4-kapittel-2-ledd-34">Per 1. januar 2017 er det ikke fastslått endelige tidsangivelser for varsling innen EWRS, men det går frem av Europaparlaments- og rådsbeslutning 1082/2013/EU artikkel 9 punkt 2 at ved varsel til WHO skal hendelsen senest samtidig varsles også i EWRS. Forskriften viser i andre ledd derfor til en 24-timersfrist da det er gjeldende krav etter IHR.</article> <article class="defaultP" margin-top="true"><i>Til fjerde ledd</i></article><article class="legalP" id="kapittel-4-kapittel-2-ledd-35">Parallelt med varsling til WHO og Kommisjonen skal Folkehelseinstituttet også informere departementet, Helsedirektoratet og andre relevante myndigheter.</article><article class="legalP" id="kapittel-4-kapittel-2-ledd-36">Relevante myndigheter er omtalt i merknaden til § 3.</article> <article class="defaultP" margin-top="true"><i>Til § 8 Oppfølging av varsel til Verdens helseorganisasjon og Kommisjonen</i></article><article class="legalP" id="kapittel-4-kapittel-2-ledd-37">Folkehelseinstitutt vil gjennom sin overvåking av hendelsen løpende holde oversikt over og informere WHO og Kommisjonen om hendelsens karakter og utbredelse. Tiltakene som settes i verk i landet vil bli koordinert av Helsedirektoratet, og Folkehelseinstituttet vil sørge for at WHO og Kommisjonen også blir orientert om dette. Det er viktig at kommunikasjonen med WHO, Kommisjonen og andre internasjonale aktører, slik som EUs smittevernsenter i Stockholm (ECDC), skjer gjennom én kanal, som i hovedsak bør være Folkehelseinstituttet.</article> <article class="defaultP" margin-top="true"><i>Til § 9 Henvendelse fra Verdens helseorganisasjon og Kommisjonen om mulig alvorlig hendelse i Norge</i></article><article class="legalP" id="kapittel-4-kapittel-2-ledd-38">Det kan tenkes situasjoner hvor WHO og Kommisjonen får informasjon om en mulig alvorlig hendelse i Norge, og at informasjonen kommer fra en annen kilde enn Folkehelseinstituttet, for eksempel fra massemediene. WHO og Kommisjonen vil da henvende seg til Folkehelseinstituttet og be om en utredning av situasjonen. Folkehelseinstituttet må da gi all den informasjon som er nødvendig for å klargjøre saken så raskt som mulig. Folkehelseinstituttet vil i et slikt tilfelle også parallelt informere departementet, Helsedirektoratet og andre relevante myndigheter.</article><article class="legalP" id="kapittel-4-kapittel-2-ledd-39">Relevante myndigheter er omtalt i merknaden til § 3.</article> <article class="defaultP" margin-top="true"><i>Til § 10 Varsel fra Verdens helseorganisasjon og Kommisjonen om en alvorlig hendelse i utlandet</i></article><article class="legalP" id="kapittel-4-kapittel-2-ledd-40">Ved en alvorlig hendelse i utlandet er Folkehelseinstituttet først og fremst en videreformidler av informasjon fra WHO og Kommisjonen. Folkehelseinstituttet kan imidlertid også på vanlig måte bidra med råd om forståelse av hendelsen og relevante tiltak, jf. smittevernloven § 7-9.</article><article class="legalP" id="kapittel-4-kapittel-2-ledd-41">Tiltak for å møte trusselen vil iverksettes av departementet eller Helsedirektoratet som vil ivareta koordineringen av tiltakene. En alvorlig hendelse som er varslet fra WHO eller Kommisjonen, kan være av en slik karakter at landets krise- og beredskapsplaner blir berørt. Berørte kommuner må også varsles på et tidlig tidspunkt, men tiltakene som settes i verk, må samkjøres nasjonalt.</article><article class="legalP" id="kapittel-4-kapittel-2-ledd-42">Relevante myndigheter er omtalt i merknaden til § 3.</article> <article class="defaultP" margin-top="true"><i>Til § 11 Underretning til Verdens helseorganisasjon og Kommisjonen om en mulig alvorlig hendelse i utlandet</i></article><article class="legalP" id="kapittel-4-kapittel-2-ledd-43">Folkehelseinstituttet kan få opplysninger om hendelser i andre land som dokumenterer at det foreligger en folkehelserisiko utenfor Norge, som kan få betydning for internasjonal folkehelse, og som ikke allerede er varslet til WHO og Kommisjonen.</article><article class="legalP" id="kapittel-4-kapittel-2-ledd-44">Folkehelseinstituttet skal i slike situasjoner sende melding om dette til WHO og Kommisjonen så snart det er mulig. Folkehelseinstituttet vil parallelt varsle departementet, Helsedirektoratet og andre relevante myndigheter.</article><article class="legalP" id="kapittel-4-kapittel-2-ledd-45">Relevante myndigheter er omtalt i merknaden til § 3.</article> <article class="defaultP" margin-top="true"><i>Til § 12 Behandling av personopplysninger</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-46">Ved varsel etter kapitlet skal som hovedregel ikke helseopplysninger og andre personopplysninger inneholde direkte personidentifiserende kjennetegn. Med direkte personidentifiserende kjennetegn menes navn, fødselsnummer eller andre personentydige kjennetegn som identifiserer en person.</article><article class="legalP" id="kapittel-4-kapittel-2-ledd-47">Unntak gjelder der det er nødvendig for å motvirke en alvorlig hendelse som kan ha betydning for internasjonal folkehelse. Se med definisjonen i denne forskriften § 2 og merknadene til § 2.</article><article class="legalP" id="kapittel-4-kapittel-2-ledd-48">Lege og sykepleier har varslingsplikt etter MSIS-forskriften kapittel 3, og varsel etter denne forskrift skal behandles på samme måte som varsel fra lege og sykepleier etter MSIS-forskriften kapittel 3 og fra kommunen etter forskrift om miljørettet helsevern § 6. Det samme gjelder varsler fra andre myndigheter og førere av transportmidler, jf. denne forskrift hhv. § 4 annet ledd og § 5, samt varsler om personer på vei til Norge fra WHO, Kommisjonen og andre land. MSIS-forskriften § 3-11 slår fast at Folkehelseinstituttet kan behandle helseopplysninger mottatt gjennom varsel så lenge det er nødvendig for å forebygge og motvirke spredning av smittsom sykdom. Opplysningene skal slettes eller anonymiseres når hendelsen er avklart.</article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-49">Helseopplysninger og andre personopplysninger kan utleveres til Verdens helseorganisasjon, Kommisjonen og andre land dersom det er nødvendig for å motvirke en alvorlig hendelse som kan ha betydning for internasjonal folkehelse. Utlevering av opplysninger til utlandet skal være i samsvar med personopplysningsloven § 29 og § 30 om overføring av personopplysninger til utlandet.</article> <article class="defaultP" margin-top="true"><i>Til tredje ledd</i></article><article class="legalP" id="kapittel-4-kapittel-2-ledd-50">Varsler fra WHO, Kommisjonen og andre land vil ikke komme inn som meldinger etter MSIS-forskriften kapittel 2, heller ikke varsler fra andre enn lege/sykepleier. Dersom en person kommer til Norge, vil vedkommende imidlertid bli undersøkt av helsepersonell som da vil sende varsel og eventuell MSIS-melding. MSIS-forskriften § 3-11 gjelder således for alle varsler, også de som mottas etter denne forskriften.</article> <article class="defaultP" margin-top="true"><i>Til kapittel 3. Midlertidige tiltak for å begrense skadevirkningene av en alvorlig hendelse av betydning for internasjonal folkehelse</i></article> <article class="defaultP" margin-top="true"><i>Til § 13 Anbefalinger fra Verdens helseorganisasjon om midlertidige tiltak</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-51">Ved en alvorlig hendelse av internasjonal betydning vil WHO utstede midlertidige anbefalinger om helsetiltak.</article><article class="legalP" id="kapittel-4-kapittel-2-ledd-52">En midlertidig anbefaling er et råd utstedt av WHO om iverksettelse av en tidsbegrenset, risikospesifikk respons mot en alvorlig hendelse av betydning for internasjonal folkehelse for å forebygge eller redusere internasjonal spredning av sykdom.</article><article class="legalP" id="kapittel-4-kapittel-2-ledd-53">Et midlertidig tiltak kan forlenges og eventuelt bli et stående tiltak ved beslutning fra Verdens helseforsamling. De stående tiltakene vil ha en forebyggende karakter og vil ofte være iverksatt før den alvorlige hendelsen inntrer, jf. forskriften kapittel 4.</article><article class="legalP" id="kapittel-4-kapittel-2-ledd-54">Det er viktig at de midlertidige tiltakene står i forhold til alvorlighetsgraden av den trusselen som den alvorlige hendelsen representerer overfor landet. Ved katastrofelignende tilstander vil departementet eller regjeringens kriseutvalg fatte de nødvendige beslutninger, mens Helsedirektoratet vil koordinere iverksettelsen. De midlertidige tiltakene skal iverksettes på måter som unngår unødvendig forstyrrelse av internasjonal trafikk og handel.</article><article class="legalP" id="kapittel-4-kapittel-2-ledd-55">De smittevernrelaterte midlertidige tiltakene i forskriften er hjemlet i den karantenebestemmelsen i smittevernloven § 4-3. Det vises også til folkehelseloven § 29 tredje, jf. første ledd som gir hjemmel til forskriftsbestemmelser for gjennomføring av internasjonale avtaler på folkehelseområde, for eksempel IHR (2005).</article><article class="legalP" id="kapittel-4-kapittel-2-ledd-56">Relevante myndigheter er omtalt i merknaden til § 3.</article> <article class="defaultP" margin-top="true"><i>Til § 13a Kommunens virkemidler</i></article><article class="legalP" id="kapittel-4-kapittel-2-ledd-57">Med hjemmel i folkehelseloven kapittel 3 med forskrifter kan kommunen gi pålegg om blant annet gransking, retting og stansing for å følge opp anbefalingene fra WHO.</article> <article class="defaultP" margin-top="true"><i>Til § 14 Tiltak overfor personer</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-58">De smittevernrelaterte tiltakene i første ledd er hjemlet i smittevernloven § 4-3. For iverksetting av de smittevernrelaterte tiltakene er det tilstrekkelig at det foreligger mistanke om en smittsom sykdom, jf. smittevernloven § 1-3 nr. 1. For alle tiltakene gjelder det at de kun kan iverksettes i den grad de er nødvendige. Det vises også til folkehelseloven § 29 tredje, jf. første ledd som gir hjemmel til forskriftsbestemmelser for gjennomføring av internasjonale avtaler på folkehelseområde, for eksempel IHR (2005). Slike forskrifter kan gi bestemmelser om iverksetting av midlertidige og stående tiltak fra WHO.</article><article class="legalP" id="kapittel-4-kapittel-2-ledd-59">Når det gjelder vaksinasjonssertifikat omtalt i første ledd bokstav b), vises det til vedlegg 6 og 7 til IHR (2005).</article> <article class="defaultP" margin-top="true"><i>Til § 15 Tiltak overfor bagasje, last, containere, transportmidler, varer, postpakker og humant biologisk materiale</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-60">Transportmidler eller gods som kan føre med seg smittestoff o.l. fra en alvorlig hendelse av betydning for internasjonal folkehelse, krever særskilt behandling. Kommunen vil bistå ved iverksettelsen av slike tiltak ut fra den plikt som er pålagt i folkehelseloven.</article><article class="legalP" id="kapittel-4-kapittel-2-ledd-61">Når det gjelder første ledd bokstav g) vises det til smittevernloven § 4-1 første ledd bokstav e).</article><article class="legalP" id="kapittel-4-kapittel-2-ledd-62">For alle tiltakene gjelder det at de kun kan iverksettes i den grad de er nødvendige. Det vises til omtalen av folkehelseloven § 29 i merknaden til denne forskriftens § 14.</article> <article class="defaultP" margin-top="true"><i>Til § 17 Skip, luftfartøy og andre transportmidler på innreisesteder</i></article><article class="legalP" id="kapittel-4-kapittel-2-ledd-63">Bestemmelsen i første ledd fastsetter at fartøy ikke av folkehelsehensyn kan nektes å anløpe å anløpe eller ankomme en havn eller lufthavn, ta om bord eller sette av, losse eller laste last eller forråd. Ethvert transportmiddel skal tillates å ta om bord drivstoff, vann, mat og forsyninger. Slike tillatelser som nevnt i § 17 første ledd kan gjøres betinget av inspeksjon og gjennomføring av helsetiltak for å motvirke spredning av smitte eller annet agens.</article><article class="legalP" id="kapittel-4-kapittel-2-ledd-64">I samsvar med IHR (2005) artikkel 28 tas det forbehold for gjeldende internasjonale avtaler ved eventuelle vedtak etter denne bestemmelsen. Blant annet regulerer IHR mer enn bare varsling og tiltak for å sikre helsemessig respons, tiltak må også gjennomføres slik at man unngår unødvendig forstyrrelse av internasjonal trafikk og handel.</article><article class="legalP" id="kapittel-4-kapittel-2-ledd-65">Det presiseres at betingelser og tiltak hjemlet i denne forskriften heller ikke er til hinder for tiltak og pålegg hjemlet i annet regelverk, for eksempel skipssikkerhetsloven.</article> <article class="defaultP" margin-top="true"><i>Til kapittel 4. Stående tiltak for å forebygge og begrense skadevirkningene av en alvorlig hendelse av betydning for internasjonal folkehelse</i></article> <article class="defaultP" margin-top="true"><i>Til § 18 Anbefalinger fra Verdens helseorganisasjon om stående tiltak</i></article><article class="legalP" id="kapittel-4-kapittel-2-ledd-66">En stående anbefaling er et råd utstedt av WHO vedrørende særlige aktuelle folkehelserisikoer og om hensiktsmessige helsetiltak som må iverksettes rutinemessig eller periodisk for å forebygge eller redusere internasjonal spredning av sykdom.</article><article class="legalP" id="kapittel-4-kapittel-2-ledd-67">De stående tiltakene berører Norges forpliktelser i forhold til WHO og vedtas av Verdens helseforsamling. Det er departementet som ivaretar Norges medlemskap i WHO. De stående tiltakene vil ha gyldighet over flere år og oppheves først etter vedtak av helseforsamlingen. Eventuell innføring og opphevelse av stående tiltak i Norge må gjennomføres i norsk rett på vanlig måte etter vedtak i Verdens helseforsamling.</article> <article class="defaultP" margin-top="true"><i>Til § 19 Utpekte lufthavner, havner og grensepasseringssteder</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-68">Etter forskriften utpeker Helsedirektoratet hvilke havner, lufthavner og grensepasseringssteder som i beredskapssammenheng kan benyttes som mottak når det foreligger en alvorlig hendelse. WHO skal til enhver tid holdes orientert om hvilke steder som er utpekt for slike mottak.</article><article class="legalP" id="kapittel-4-kapittel-2-ledd-69">Ved mistanke om en alvorlig hendelse kan skip, luftfartøy eller andre transportmidler dirigeres til innreisesteder som er utpekt til å ha særskilt kapasitet for å takle slike hendelser.</article><article class="legalP" id="kapittel-4-kapittel-2-ledd-70">Det vises også til luftfartsloven § 9-3 tredje ledd om pålegg om landing mv.</article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-71">Andre ledd innebærer i realiteten en presisering av planforutsetningene i forskrift 23. juli 2001 nr. 881 om krav til beredskapsplanlegging og beredskapsarbeid mv. § 4. Også i tidligere gjeldende forskrifter 9. mai 1953 nr. 7 om vern mot overføring av smittsom sykdom fra utlandet m.v. var det krav til nødvendig utstyr for iverksetting av tiltak mot overføring av smitte fra utlandet.</article><article class="legalP" id="kapittel-4-kapittel-2-ledd-72">Kommunene som har fått utpekt slike mottak, må i sine beredskapsplaner beskrive hvordan slike situasjoner vil bli hensiktsmessig taklet, jf. forskrift om krav til beredskapsplanlegging § 4. Kommunen bør sørge for at eget planverk er koordinert med planverkene til utpekte lufthavner, havner og grensepasseringssteder.</article><article class="legalP" id="kapittel-4-kapittel-2-ledd-73">Det vises for øvrig til luftfartsloven § 13-9 som sier at departementet kan pålegge aktører innen luftfarten å yte bistand i form av blant annet beredskapsplanlegging for å sikre nødvendig nasjonal beredskap i krig, ved krise og i andre ekstraordinære situasjoner. Dette er fulgt opp i «§ 10-plan for Avinor», samt i St.meld.nr.15 (2006–2007) om verksemda i Avinor 2006–2008. Det er ikke gitt utfyllende forskrifter til bestemmelsen.</article> <article class="defaultP" margin-top="true"><i>Til tredje ledd</i></article><article class="legalP" id="kapittel-4-kapittel-2-ledd-74">Helsedirektoratet kan gi retningslinjer om hvilket personale og utstyr som utpekte lufthavner, havner og grensepasseringssteder bør ha etter annet ledd. Det vises for øvrig til vedlegg 1 punkt B til IHR (2005) om krav til kjernekapasitet for utpekte lufthavner, havner og grensepasseringssteder.</article> <article class="defaultP" margin-top="true"><i>Til § 20 Helseerklæringer</i></article><article class="legalP" id="kapittel-4-kapittel-2-ledd-75">Erklæring om helseforholdene om bord på skip tilsvarer Modell Maritime Declaration of Health. Skjemaet har blitt oppdatert for å reflektere det utvidede virkeområdet til IHR (2005) og gjeldende tekniske standarder og terminologi.</article><article class="legalP" id="kapittel-4-kapittel-2-ledd-76">Helsedelen av Luftfartøysdeklarasjonen tilsvarer Health Part of the Aircraft General Declaration, og er et dokument utarbeidet av International Civil Aviation Organization (ICAO), som er et FN-byrå.</article><article class="legalP" id="kapittel-4-kapittel-2-ledd-77">Skjemaene er inntatt som vedlegg 8 og 9 til IHR (2005). Helsedirektoratet sørger for at oppdaterte skjemaer er tilgjengelige på sine nettsider.</article> <article class="defaultP" margin-top="true"><i>Til § 21 Sertifikat for hygienekontroll på skip og Sertifikat for dispensasjon fra hygienekontroll på skip</i></article><article class="legalP" id="kapittel-4-kapittel-2-ledd-78">De tidligere rottesertifikatene er erstattet av sertifikater for hygienekontroll på skip. Det vises til vedlegg 3 til IHR (2005). Helsedirektoratet sørger for at oppdaterte skjemaer er tilgjengelige på sine nettsider.</article><article class="legalP" id="kapittel-4-kapittel-2-ledd-79">Sertifikatene er gyldige for en periode opptil 6 måneder.</article><article class="legalP" id="kapittel-4-kapittel-2-ledd-80">Det vises også til forskrift 21. desember 2000 nr. 1406 om skadedyrbekjempelse (skadedyrforskriften) § 5-7 om utstedelse av hygienesertifikater på skip.</article> <article class="defaultP" margin-top="true"><i>Til andre ledd</i></article><article class="legalP" id="kapittel-4-kapittel-2-ledd-81">Kontrolltiltakene skal om mulig gjennomføres når skip og lasterom er tomme. Dersom skipet har ballast, skal tiltakene gjennomføres før lasting.</article><article class="legalP" id="kapittel-4-kapittel-2-ledd-82">Der kontrolltiltak er tilfredsstillende gjennomført, skal kommunelegen utstede et «Sertifikat for hygienekontroll på skip» med angivelse av forhold av betydning som er funnet, og kontrolltiltakene som er iverksatt.</article><article class="legalP" id="kapittel-4-kapittel-2-ledd-83">Kommunelegen kan utstede et «Sertifikat for dispensasjon fra hygienekontroll på skip», dersom han/hun har forvisset seg om at skipet ikke har noen smitte eller infeksjon om bord, herunder ingen vektorer eller reservoarer. Slikt sertifikat skal normalt bare utstedes dersom inspeksjonen er gjennomført når skipet og lasterommene er tomme, eller bare inneholder ballast eller annet materiale som tillater grundig inspeksjon av lasterommene.</article><article class="legalP" id="kapittel-4-kapittel-2-ledd-84">Dersom forholdene som kontrolltiltakene gjennomføres under er av en slik art at det ikke er mulig å oppnå et tilfredsstillende resultat, skal vedkommende myndighet gjøre en anmerkning om dette på «Sertifikatet for hygienekontroll på skip».</article> <article class="defaultP" margin-top="true"><i>Til fjerde ledd</i></article><article class="legalP" id="kapittel-4-kapittel-2-ledd-85">Helsedirektoratet skal sørge for at WHO underrettes om hvilke kommuner som er godkjent for å utføre hygienekontroll på skip og utstede sertifikater og dispensasjon. Direktoratet kan publisere disse listene.</article> <article class="defaultP" margin-top="true"><i>Til § 22 Gebyr og dekning av utgifter</i></article> <article class="defaultP" margin-top="true"><i>Til første ledd</i></article><article class="legalP" id="kapittel-4-kapittel-2-ledd-86">Det vises til smittevernloven § 4-1 tredje ledd om dekning av utgifter. Utgifter for tiltak overfor skip, luftfartøy og annet transportmiddel som iverksettes for å forebygge spredning av en alvorlig hendelse, må dekkes av eieren. Det samme gjelder for tiltak overfor bagasje, last, containere, varer, postpakker og humant biologisk materiale.</article> <article class="defaultP" margin-top="true"><i>Til fjerde ledd</i></article><article class="legalP" id="kapittel-4-kapittel-2-ledd-87">Helsetiltak overfor enkeltpersoner eller grupper av mennesker skal i prinsippet være gratis.</article> <article class="defaultP" margin-top="true"><i>Til kapittel 5. Avsluttende bestemmelser</i></article> <article class="defaultP" margin-top="true"><i>Til § 23 Dispensasjon</i></article><article class="legalP" id="kapittel-4-kapittel-2-ledd-88">Det kan oppstå tilfeller hvor det bør gjøres unntak fra forskriftens bestemmelser av hensyn til andre viktige, samfunnsmessige forhold eller på grunn av sterke individuelle, menneskelige hensyn. Dette må vurderes konkret i det enkelte tilfelle.</article></section></section></main></body></html>