<!DOCTYPE html><html lang="no"><head><title>Forskrift om rett til dekning av utgifter ved pasienters reise for undersøkelse eller behandling (syketransportforskriften)</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-2008-07-04-788</dd><dt class="dokid">DokumentID</dt><dd class="dokid">LTI/forskrift/2008-07-04-788</dd><dt class="ministry">Departement</dt><dd class="ministry"><ul><li>Helse- og omsorgsdepartementet</li></ul></dd><dt class="publishedIn">Publisert i</dt><dd class="publishedIn">I 2008 hefte 8 s 1276</dd><dt class="dateInForce">I kraft fra</dt><dd class="dateInForce">2008-09-01</dd><dt class="changesToDocuments">Endrer</dt><dd class="changesToDocuments"><ul><li>forskrift/2003-12-19-1756</li></ul></dd><dt class="appliesTo">Gjelder for</dt><dd class="appliesTo">Norge</dd><dt class="basedOn">Hjemmel</dt><dd class="basedOn"><ul><li>lov/1999-07-02-63/§2-6</li><li>lov/1999-07-02-61/§5-5</li></ul></dd><dt class="dateOfPublication">Kunngjort</dt><dd class="dateOfPublication">2008-07-11 14:10</dd><dt class="lastupdated">Rettet</dt><dd class="lastupdated">2014-09-12 (se nederst)</dd><dt class="journalNumber">Journalnummer</dt><dd class="journalNumber">2008-0656</dd><dt class="titleShort">Korttittel</dt><dd class="titleShort">Syketransportforskriften</dd><dt class="title">Tittel</dt><dd class="title">Forskrift om rett til dekning av utgifter ved pasienters reise for undersøkelse eller behandling (syketransportforskriften)</dd><dt class="miscInformation">Annet om dokumentet</dt><dd class="miscInformation"><strong>Hjemmel:</strong> Fastsatt av Helse- og omsorgsdepartementet 4. juli 2008 med hjemmel i lov 2. juli 1999 nr. 63 om pasientrettigheter (pasientrettighetsloven) § 2-6 og lov 2. juli 1999 nr. 61 om spesialisthelsetjenesten m.m. § 5-5.</dd><dt class="refid">RefID</dt><dd class="refid">forskrift/2008-07-04-788</dd><dt class="table-of-contents">Innhold</dt><dd class="table-of-contents"><ul class="tocTopUl"><li>Forskrift om rett til dekning av utgifter ved pasienters reise for undersøkelse eller behandling (syketransportforskriften)<ul class="tocSubUl"><li>§ 1. Virkeområde</li><li>§ 2. Pasientens rett til dekning av utgifter ved reise</li><li>§ 3. Til hvilke helsetjenester pasienten får dekket utgifter ved reise</li><li>§ 4. Nærmeste sted</li><li>§ 5. Dekning av reiseutgifter</li><li>§ 6. Dekning av kost- og overnattingsutgifter</li><li>§ 7. Permisjon</li><li>§ 8. Pasientens rett til tapt arbeidsinntekt ved yrkesskade</li><li>§ 9. Ledsagers rett til dekning av utgifter ved reise</li><li>§ 10. Ledsagers rett til dekning av tapt arbeidsinntekt ved reise</li><li>§ 11. Pårørende til pasienten</li><li>§ 12. Overnatting som alternativ til reise ved seriebehandling</li><li>§ 13. Avkortning av utgiftsdekningen</li><li>§ 14. Egenandel</li><li>§ 15. Krav på dekning av utgifter</li><li>§ 16. Utbetaling</li><li>§ 17. Ikrafttredelse</li><li>Merknader til enkelte paragrafer</li><li>Rettelser</li></ul></li></ul></dd></dl></header><main class="documentBody" data-lovdata-URL="LTI/forskrift/2008-07-04-788" id="dokument"><h1>Forskrift om rett til dekning av utgifter ved pasienters reise for undersøkelse eller behandling (syketransportforskriften)</h1><article class="legalArticle" data-lovdata-URL="LTI/forskrift/2008-07-04-788/§1" data-name="§1" id="paragraf-1"><h2 class="legalArticleHeader"><span class="legalArticleValue">§ 1</span>. <span class="legalArticleTitle">Virkeområde</span></h2><article class="legalP" id="paragraf-1-ledd-1">Forskriften gjelder dekning av utgifter ved reise i forbindelse med at pasienter mottar helsetjenester unntatt<ul class="defaultList"><li data-li-identifier="a)" data-name="a)"><article class="listArticle" id="paragraf-1-ledd-1-punkt-1"><article class="legalP" id="paragraf-1-ledd-1-punkt-1-ledd-1">ved reise hvor avstanden til behandlingsstedet er mindre enn 3 km, men unntaket gjelder ikke ved transport etter § 5 annet ledd</article></article></li><li data-li-identifier="b)" data-name="b)"><article class="listArticle" id="paragraf-1-ledd-1-punkt-2"><article class="legalP" id="paragraf-1-ledd-1-punkt-2-ledd-1">ved reise hvor pasienten kan benytte rutegående transportmiddel til lokal minstetakst eller enhetstakst</article></article></li><li data-li-identifier="c)" data-name="c)"><article class="listArticle" id="paragraf-1-ledd-1-punkt-3"><article class="legalP" id="paragraf-1-ledd-1-punkt-3-ledd-1">ved reise som foretas med ambulanse</article></article></li><li data-li-identifier="d)" data-name="d)"><article class="listArticle" id="paragraf-1-ledd-1-punkt-4"><article class="legalP" id="paragraf-1-ledd-1-punkt-4-ledd-1">ved reise som dekkes etter annet regelverk enn pasientrettighetsloven § 2-6</article></article></li><li data-li-identifier="e)" data-name="e)"><article class="listArticle" id="paragraf-1-ledd-1-punkt-5"><article class="legalP" id="paragraf-1-ledd-1-punkt-5-ledd-1">ved reise i forbindelse med behandling som det ytes bidrag til etter folketrygdloven § 5-22</article></article></li><li data-li-identifier="f)" data-name="f)"><article class="listArticle" id="paragraf-1-ledd-1-punkt-6"><article class="legalP" id="paragraf-1-ledd-1-punkt-6-ledd-1">ved reise til ortopedisk verksted, jf. folketrygdloven § 10-7</article></article></li><li data-li-identifier="g)" data-name="g)"><article class="listArticle" id="paragraf-1-ledd-1-punkt-7"><article class="legalP" id="paragraf-1-ledd-1-punkt-7-ledd-1">når helsepersonell reiser til pasienten og</article></article></li><li data-li-identifier="h)" data-name="h)"><article class="listArticle" id="paragraf-1-ledd-1-punkt-8"><article class="legalP" id="paragraf-1-ledd-1-punkt-8-ledd-1">når det er nødvendig med ledsager mens pasienten er innlagt i institusjon.</article></article></li></ul></article></article><article class="legalArticle" data-lovdata-URL="LTI/forskrift/2008-07-04-788/§2" data-name="§2" id="paragraf-2"><h2 class="legalArticleHeader"><span class="legalArticleValue">§ 2</span>. <span class="legalArticleTitle">Pasientens rett til dekning av utgifter ved reise</span></h2><article class="legalP" id="paragraf-2-ledd-1">Pasienten har rett til dekning av utgifter ved reise når hensikten med reisen er å motta helsetjeneste og reisen er nødvendig av medisinske eller behandlingsmessige grunner.</article><article class="legalP" id="paragraf-2-ledd-2">Retten til dekning av utgifter ved transport faller bort dersom pasienten får tilbud om transport med transportør som er ansatt i helseforetak eller regionalt helseforetak, eller har avtale med regionalt helseforetak.</article></article><article class="legalArticle" data-lovdata-URL="LTI/forskrift/2008-07-04-788/§3" data-name="§3" id="paragraf-3"><h2 class="legalArticleHeader"><span class="legalArticleValue">§ 3</span>. <span class="legalArticleTitle">Til hvilke helsetjenester pasienten får dekket utgifter ved reise</span></h2><article class="legalP" id="paragraf-3-ledd-1">Pasienten har rett til dekning av utgifter ved<ul class="defaultList"><li data-li-identifier="a)" data-name="a)"><article class="listArticle" id="paragraf-3-ledd-1-punkt-1"><article class="legalP" id="paragraf-3-ledd-1-punkt-1-ledd-1">reise i forbindelse med helsetjenester som omfattes av folketrygdloven kapittel 5</article></article></li><li data-li-identifier="b)" data-name="b)"><article class="listArticle" id="paragraf-3-ledd-1-punkt-2"><article class="legalP" id="paragraf-3-ledd-1-punkt-2-ledd-1">reise i forbindelse med spesialisthelsetjenester som dekkes av et regionalt helseforetak</article></article></li><li data-li-identifier="c)" data-name="c)"><article class="listArticle" id="paragraf-3-ledd-1-punkt-3"><article class="legalP" id="paragraf-3-ledd-1-punkt-3-ledd-1">reise til familievernkontor og helsestasjon og</article></article></li><li data-li-identifier="d)" data-name="d)"><article class="listArticle" id="paragraf-3-ledd-1-punkt-4"><article class="legalP" id="paragraf-3-ledd-1-punkt-4-ledd-1">reise ved innleggelse og utskriving av sykehjem.</article></article></li></ul></article></article><article class="legalArticle" data-lovdata-URL="LTI/forskrift/2008-07-04-788/§4" data-name="§4" id="paragraf-4"><h2 class="legalArticleHeader"><span class="legalArticleValue">§ 4</span>. <span class="legalArticleTitle">Nærmeste sted</span></h2><article class="legalP" id="paragraf-4-ledd-1">Pasienten har rett til dekning av utgifter ved reise til det nærmeste stedet der helsetjenesten kan gis, men har uansett rett til dekning av reise til<ul class="defaultList"><li data-li-identifier="a)" data-name="a)"><article class="listArticle" id="paragraf-4-ledd-1-punkt-1"><article class="legalP" id="paragraf-4-ledd-1-punkt-1-ledd-1">fastlege innenfor pasientens bostedskommune eller samarbeidende kommune</article></article></li><li data-li-identifier="b)" data-name="b)"><article class="listArticle" id="paragraf-4-ledd-1-punkt-2"><article class="legalP" id="paragraf-4-ledd-1-punkt-2-ledd-1">allmennleger, jordmødre, fysioterapeuter, kiropraktorer, logopeder, audiopedagoger og ortoptister som yter helsetjenester som ansatt i kommunen eller får stønad etter folketrygdloven kapittel 5 og som har behandlingssted innenfor pasientens bostedskommune</article></article></li><li data-li-identifier="c)" data-name="c)"><article class="listArticle" id="paragraf-4-ledd-1-punkt-3"><article class="legalP" id="paragraf-4-ledd-1-punkt-3-ledd-1">samisktalende lege for samisktalende pasienter som er bosatt i forvaltningsområdet for samisk språk og som ønsker prioritet på liste hos samisktalende lege</article></article></li><li data-li-identifier="d)" data-name="d)"><article class="listArticle" id="paragraf-4-ledd-1-punkt-4"><article class="legalP" id="paragraf-4-ledd-1-punkt-4-ledd-1">sykehus og opptrenings- og rehabiliteringsinstitusjoner som er eid av eller har avtale med regionalt helseforetak og som ligger i pasientens bostedsregion</article></article></li><li data-li-identifier="e)" data-name="e)"><article class="listArticle" id="paragraf-4-ledd-1-punkt-5"><article class="legalP" id="paragraf-4-ledd-1-punkt-5-ledd-1">sykehus som er eid av eller har avtale med regionalt helseforetak og som ligger utenfor pasientens bostedsregion forutsatt at pasienten henvises dit fordi det regionale helseforetaket ikke kan sørge for et tilbud innen helseregionen</article></article></li><li data-li-identifier="f)" data-name="f)"><article class="listArticle" id="paragraf-4-ledd-1-punkt-6"><article class="legalP" id="paragraf-4-ledd-1-punkt-6-ledd-1">helseinstitusjoner med landsdekkende funksjon, herunder Hernes Institutt, Beitostølen Helsesportssenter, Valnesfjorden Helsesportssenter, Attføringssenteret i Rauland, Granheim lungesenter og Glitreklinikken</article></article></li><li data-li-identifier="g)" data-name="g)"><article class="listArticle" id="paragraf-4-ledd-1-punkt-7"><article class="legalP" id="paragraf-4-ledd-1-punkt-7-ledd-1">legespesialister, spesialister i klinisk psykologi, laboratorier og røntgeninstitutter som har avtale med regionalt helseforetak og som har behandlingssted i pasientens bostedsregion forutsatt at behandlingen dekkes av fastsatte refusjonstakster</article></article></li><li data-li-identifier="h)" data-name="h)"><article class="listArticle" id="paragraf-4-ledd-1-punkt-8"><article class="legalP" id="paragraf-4-ledd-1-punkt-8-ledd-1">legespesialister, spesialister i klinisk psykologi, laboratorier og røntgeninstitutter utenfor pasientens bostedsregion forutsatt at avtale er inngått med det regionale helseforetaket i pasientens bostedsregion og behandlingen dekkes av fastsatte refusjonstakster</article></article></li><li data-li-identifier="i)" data-name="i)"><article class="listArticle" id="paragraf-4-ledd-1-punkt-9"><article class="legalP" id="paragraf-4-ledd-1-punkt-9-ledd-1">institusjon som yter tverrfaglig spesialisert behandling for rusmiddelmisbruk som er eid av regionalt helseforetak eller har avtale med regionalt helseforetak og som ligger i pasientens bostedsregion</article></article></li><li data-li-identifier="j)" data-name="j)"><article class="listArticle" id="paragraf-4-ledd-1-punkt-10"><article class="legalP" id="paragraf-4-ledd-1-punkt-10-ledd-1">institusjon som yter tverrfaglig spesialisert behandling for rusmiddelmisbruk utenfor pasientens bostedsregion forutsatt at avtale er inngått med det regionale helseforetaket i pasientens bostedsregion og</article></article></li><li data-li-identifier="k)" data-name="k)"><article class="listArticle" id="paragraf-4-ledd-1-punkt-11"><article class="legalP" id="paragraf-4-ledd-1-punkt-11-ledd-1">kjeveortoped innen pasientens bostedsregion dersom nærmeste kjeveortoped ikke tar imot nye pasienter.</article></article></li></ul></article><article class="legalP" id="paragraf-4-ledd-2">Retten gjelder også når pasienten benytter retten til å velge behandlingssted etter pasientrettighetsloven § 2-4.</article></article><article class="legalArticle" data-lovdata-URL="LTI/forskrift/2008-07-04-788/§5" data-name="§5" id="paragraf-5"><h2 class="legalArticleHeader"><span class="legalArticleValue">§ 5</span>. <span class="legalArticleTitle">Dekning av reiseutgifter</span></h2><article class="legalP" id="paragraf-5-ledd-1">Pasienten har rett til utgiftsdekning tilsvarende taksten for billigste transport med rutegående transportmiddel.</article><article class="legalP" id="paragraf-5-ledd-2">Pasienten har rett til å få dekket annen transport enn med billigste rutegående transportmiddel<ul class="defaultList"><li data-li-identifier="a)" data-name="a)"><article class="listArticle" id="paragraf-5-ledd-2-punkt-1"><article class="legalP" id="paragraf-5-ledd-2-punkt-1-ledd-1">ved behov for øyeblikkelig hjelp</article></article></li><li data-li-identifier="b)" data-name="b)"><article class="listArticle" id="paragraf-5-ledd-2-punkt-2"><article class="legalP" id="paragraf-5-ledd-2-punkt-2-ledd-1">når pasientens helsetilstand gjør det nødvendig</article></article></li><li data-li-identifier="c)" data-name="c)"><article class="listArticle" id="paragraf-5-ledd-2-punkt-3"><article class="legalP" id="paragraf-5-ledd-2-punkt-3-ledd-1">når kommunikasjonsmessige forhold gjør det nødvendig eller</article></article></li><li data-li-identifier="d)" data-name="d)"><article class="listArticle" id="paragraf-5-ledd-2-punkt-4"><article class="legalP" id="paragraf-5-ledd-2-punkt-4-ledd-1">dersom de samlede utgiftene ved bruk av annen transport ikke er høyere enn de samlede utgiftene ved bruk av rutegående transportmiddel.</article></article></li></ul></article><article class="legalP" id="paragraf-5-ledd-3">Retten til å få dekket annen transport på grunn av pasientens helsemessige tilstand etter annet ledd bokstav a og b gjelder selv om avstanden til behandlingsstedet er mindre enn 3 km. Behov for annen transport av helsemessige grunner må attesteres av det aktuelle helsepersonell, med unntak av ved øyeblikkelig hjelp.</article><article class="legalP" id="paragraf-5-ledd-4">Behov for annen transport av kommunikasjonsmessige grunner etter annet ledd bokstav c må attesteres av kjørekontor eller annen som har fått myndighet til det.</article><article class="legalP" id="paragraf-5-ledd-5">Benytter pasienten bil som annen transport, har pasienten rett til dekning av reiseutgifter med kr 1,80 per km. Når et slikt transportmiddel tas sammen med andre pasienter eller nødvendig ledsager, gis et tillegg på kr 0,25 øre per km for hver passasjer.</article><article class="legalP" id="paragraf-5-ledd-6">Pasienten har også rett til å få dekket andre nødvendige utgifter som påløper i forbindelse med transport til og fra behandlingen, herunder utgifter til bomvei, parkering, piggdekkavgift og forsendelse av reisegods. Retten til å få dekket nødvendige utgifter til forsendelse av reisegods gjelder også ved transport etter første ledd.</article></article><article class="legalArticle" data-lovdata-URL="LTI/forskrift/2008-07-04-788/§6" data-name="§6" id="paragraf-6"><h2 class="legalArticleHeader"><span class="legalArticleValue">§ 6</span>. <span class="legalArticleTitle">Dekning av kost- og overnattingsutgifter</span></h2><article class="legalP" id="paragraf-6-ledd-1">Pasient som har rett til å få dekket utgifter ved reise, har også rett til<ul class="defaultList"><li data-li-identifier="a)" data-name="a)"><article class="listArticle" id="paragraf-6-ledd-1-punkt-1"><article class="legalP" id="paragraf-6-ledd-1-punkt-1-ledd-1">kostgodtgjørelse dersom den effektive fraværstiden fra hjemmet overstiger 12 timer</article></article></li><li data-li-identifier="b)" data-name="b)"><article class="listArticle" id="paragraf-6-ledd-1-punkt-2"><article class="legalP" id="paragraf-6-ledd-1-punkt-2-ledd-1">overnattingsgodtgjørelse dersom overnatting er nødvendig under reisen eller i tilfeller som nevnt i § 12.</article></article></li></ul></article><article class="legalP" id="paragraf-6-ledd-2">Ved fravær som varer over 12 timer, er kostgodtgjørelsen kr 170,- per døgn. Varer fraværet mer enn ett døgn skal overskytende fraværstid utover seks timer regnes som et helt døgn.</article><article class="legalP" id="paragraf-6-ledd-3">Utgifter til overnatting dekkes med inntil kr 295,- per døgn.</article></article><article class="legalArticle" data-lovdata-URL="LTI/forskrift/2008-07-04-788/§7" data-name="§7" id="paragraf-7"><h2 class="legalArticleHeader"><span class="legalArticleValue">§ 7</span>. <span class="legalArticleTitle">Permisjon</span></h2><article class="legalP" id="paragraf-7-ledd-1">Pasienten har rett til å få dekket reiseutgifter ved permisjon ved livstruende sykdom dersom pasienten er innlagt i regionsykehus, spesialsykehus eller landsdekkende sykehus. Det må foreligge bekreftelse på at pasienten lider av livstruende sykdom.</article></article><article class="legalArticle" data-lovdata-URL="LTI/forskrift/2008-07-04-788/§8" data-name="§8" id="paragraf-8"><h2 class="legalArticleHeader"><span class="legalArticleValue">§ 8</span>. <span class="legalArticleTitle">Pasientens rett til tapt arbeidsinntekt ved yrkesskade</span></h2><article class="legalP" id="paragraf-8-ledd-1">Pasienten har rett til dekning av tapt arbeidsinntekt ved yrkesskade etter følgende regler<ul class="defaultList"><li data-li-identifier="a)" data-name="a)"><article class="listArticle" id="paragraf-8-ledd-1-punkt-1"><article class="legalP" id="paragraf-8-ledd-1-punkt-1-ledd-1">Ved nødvendig fravær fra arbeidsplassen som følge av reise til lege, sykehus o.l. ved yrkesskade, dekkes tapt arbeidsinntekt hvis fraværet har vært av minst to timers varighet. Slik dekning gis ikke med mindre det er helt på det rene at skadede ellers ville vært i inntektsgivende arbeid under fraværet.</article></article></li><li data-li-identifier="b)" data-name="b)"><article class="listArticle" id="paragraf-8-ledd-1-punkt-2"><article class="legalP" id="paragraf-8-ledd-1-punkt-2-ledd-1">Til arbeidstaker dekkes tapt arbeidsinntekt etter fremlagt oppgave over timelønn, arbeidsfraværets lengde og det beløp som ellers ville bli trukket i lønnen.</article></article></li><li data-li-identifier="c)" data-name="c)"><article class="listArticle" id="paragraf-8-ledd-1-punkt-3"><article class="legalP" id="paragraf-8-ledd-1-punkt-3-ledd-1">Til den som har annen ervervsinntekt, dekkes tapt arbeidsinntekt på grunnlag av vedkommendes antatte årlige arbeidsinntekt omregnet til timefortjeneste og oppgave om fraværets lengde.</article></article></li><li data-li-identifier="d)" data-name="d)"><article class="listArticle" id="paragraf-8-ledd-1-punkt-4"><article class="legalP" id="paragraf-8-ledd-1-punkt-4-ledd-1">Tapt arbeidsinntekt dekkes ikke med mer enn kr 40,- per time og maksimalt kr 255,- per dag.</article></article></li><li data-li-identifier="e)" data-name="e)"><article class="listArticle" id="paragraf-8-ledd-1-punkt-5"><article class="legalP" id="paragraf-8-ledd-1-punkt-5-ledd-1">Uførepensjon som vedkommende mottar på grunn av skaden eller sykdommen, kommer ikke til fra drag i dekningen.</article></article></li></ul></article></article><article class="legalArticle" data-lovdata-URL="LTI/forskrift/2008-07-04-788/§9" data-name="§9" id="paragraf-9"><h2 class="legalArticleHeader"><span class="legalArticleValue">§ 9</span>. <span class="legalArticleTitle">Ledsagers rett til dekning av utgifter ved reise</span></h2><article class="legalP" id="paragraf-9-ledd-1">Når pasienten av medisinske eller behandlingsmessige grunner har behov for ledsager, har ledsager rett til å få dekket nødvendige utgifter forbundet med å følge pasienten. Utgifter til transport, kost og overnatting for ledsager dekkes etter reglene som gjelder for pasienten.</article><article class="legalP" id="paragraf-9-ledd-2">Utgiftene dekkes etter særskilt regulativ til kvalifisert ledsager dersom vedkommende har krav på det.</article></article><article class="legalArticle" data-lovdata-URL="LTI/forskrift/2008-07-04-788/§10" data-name="§10" id="paragraf-10"><h2 class="legalArticleHeader"><span class="legalArticleValue">§ 10</span>. <span class="legalArticleTitle">Ledsagers rett til dekning av tapt arbeidsinntekt ved reise</span></h2><article class="legalP" id="paragraf-10-ledd-1">Ledsager har rett til dekning av tapt arbeidsinntekt etter følgende regler<ul class="defaultList"><li data-li-identifier="a)" data-name="a)"><article class="listArticle" id="paragraf-10-ledd-1-punkt-1"><article class="legalP" id="paragraf-10-ledd-1-punkt-1-ledd-1">Er det av medisinske eller behandlingsmessige grunner påkrevd med kvalifisert ledsager eller billigere forsvarlig ledsager ikke kunne ha vært skaffet, gis arbeidsgodtgjørelse etter særskilt regulativ dersom vedkommende har krav på det.</article></article></li><li data-li-identifier="b)" data-name="b)"><article class="listArticle" id="paragraf-10-ledd-1-punkt-2"><article class="legalP" id="paragraf-10-ledd-1-punkt-2-ledd-1">Når nære pårørende følger pasienten, gis arbeidsgodtgjørelse i form av erstatning for tapt arbeidsinntekt med inntil kr 80,- per time. Kan tapt arbeidsfortjeneste ikke dokumenteres, kan det gis erstatning for legitimerte nødvendige utgifter til leiet hjelp under ledsagerens fravær, dog begrenset til kr 20,- per time. Dette gjelder likevel ikke ved hjelp fra nære pårørende.</article></article></li><li data-li-identifier="c)" data-name="c)"><article class="listArticle" id="paragraf-10-ledd-1-punkt-3"><article class="legalP" id="paragraf-10-ledd-1-punkt-3-ledd-1">Når andre enn nære pårørende følger pasienten, gis arbeidsgodtgjørelse i form av erstatning for tapt arbeidsinntekt eller utgifter til leiet hjelp slik som nevnt under bokstav b. Hvis tapt arbeidsinntekt eller leiet hjelp ikke kan legitimeres, gis arbeidsgodtgjørelse med kr 20,- per time.</article></article></li><li data-li-identifier="d)" data-name="d)"><article class="listArticle" id="paragraf-10-ledd-1-punkt-4"><article class="legalP" id="paragraf-10-ledd-1-punkt-4-ledd-1">Arbeidsgodtgjørelse gis bare for åtte timer per døgn. Begrensningen gjelder ikke for ledsager som nevnt i bokstav a. Det gis ikke arbeidsgodtgjørelse for fravær innenfor ledsagerens vanlige arbeidstid som vedkommende ikke blir trukket i lønn for. Begrensningen gjelder ikke når politi følger pasienten.</article></article></li><li data-li-identifier="e)" data-name="e)"><article class="listArticle" id="paragraf-10-ledd-1-punkt-5"><article class="legalP" id="paragraf-10-ledd-1-punkt-5-ledd-1">Det gis ikke arbeidsgodtgjørelse for personer ansatt i hjemmesykepleien. Det samme gjelder for ledsager som mottar stønad etter folketrygdloven kapittel 4 eller 8.</article></article></li><li data-li-identifier="f)" data-name="f)"><article class="listArticle" id="paragraf-10-ledd-1-punkt-6"><article class="legalP" id="paragraf-10-ledd-1-punkt-6-ledd-1">Den samle de dekning for utgifter for ledsager begrenses i alle tilfeller til hva billigste forsvarlige ledsager som kunne ha vært skaffet ved anledningen, ville ha kostet.</article></article></li></ul></article></article><article class="legalArticle" data-lovdata-URL="LTI/forskrift/2008-07-04-788/§11" data-name="§11" id="paragraf-11"><h2 class="legalArticleHeader"><span class="legalArticleValue">§ 11</span>. <span class="legalArticleTitle">Pårørende til pasienten</span></h2><article class="legalP" id="paragraf-11-ledd-1">Nære pårørendes nødvendige utgifter ved reise dekkes<ul class="defaultList"><li data-li-identifier="a)" data-name="a)"><article class="listArticle" id="paragraf-11-ledd-1-punkt-1"><article class="legalP" id="paragraf-11-ledd-1-punkt-1-ledd-1">dersom pasient med livstruende sykdom har omsorg for barn under 14 år og ikke makter å reise hjem forutsatt at behandlingen varer minst to uker og at det foreligger uttalelse fra behandlende lege. Dekningen er begrenset til én reise per uke</article></article></li><li data-li-identifier="b)" data-name="b)"><article class="listArticle" id="paragraf-11-ledd-1-punkt-2"><article class="legalP" id="paragraf-11-ledd-1-punkt-2-ledd-1">ved reise til psykiatrisk poliklinikk for barn og ungdom og til familievernkontor når poliklinikkens ansvarlige leder eller familievernkontorets faglige leder attesterer nødvendigheten av reisen</article></article></li><li data-li-identifier="c)" data-name="c)"><article class="listArticle" id="paragraf-11-ledd-1-punkt-3"><article class="legalP" id="paragraf-11-ledd-1-punkt-3-ledd-1">ved reise til kompetansesentra for personer med sjeldne og lite kjente diagnoser og funksjonshemninger</article></article></li><li data-li-identifier="d)" data-name="d)"><article class="listArticle" id="paragraf-11-ledd-1-punkt-4"><article class="legalP" id="paragraf-11-ledd-1-punkt-4-ledd-1">ved reise til kurs eller opplæring i regi av helseinstitusjon forutsatt at kurset eller opplæringen har et medisinsk eller behandlingsmessig innhold, kursdeltagelsen er nødvendig for framtidig oppfølging av pasienten og pasienten er over 18 år.</article></article></li></ul></article><article class="legalP" id="paragraf-11-ledd-2">Reise dekkes etter samme regler som for pasient.</article></article><article class="legalArticle" data-lovdata-URL="LTI/forskrift/2008-07-04-788/§12" data-name="§12" id="paragraf-12"><h2 class="legalArticleHeader"><span class="legalArticleValue">§ 12</span>. <span class="legalArticleTitle">Overnatting som alternativ til reise ved seriebehandling</span></h2><article class="legalP" id="paragraf-12-ledd-1">Dersom pasienten og eventuell nødvendig ledsager velger å overnatte ved behandlingsstedet i stedet for å reise hjem mellom hver behandling, har pasient og ledsager rett til dekning av utgifter utover reglene i § 6 dersom dette samlet sett gir lavest utgifter til transport, kost og overnatting for regionalt helseforetak.</article></article><article class="legalArticle" data-lovdata-URL="LTI/forskrift/2008-07-04-788/§13" data-name="§13" id="paragraf-13"><h2 class="legalArticleHeader"><span class="legalArticleValue">§ 13</span>. <span class="legalArticleTitle">Avkortning av utgiftsdekningen</span></h2><article class="legalP" id="paragraf-13-ledd-1">Bruker pasienten og eventuell nødvendig ledsager annet transportmiddel når billigere rutegående transportmiddel kunne ha vært benyttet, har pasienten bare rett til dekning som tilsvarer de samlede utgifter til billigste rutegående transportmiddel.</article></article><article class="legalArticle" data-lovdata-URL="LTI/forskrift/2008-07-04-788/§14" data-name="§14" id="paragraf-14"><h2 class="legalArticleHeader"><span class="legalArticleValue">§ 14</span>. <span class="legalArticleTitle">Egenandel</span></h2><article class="legalP" id="paragraf-14-ledd-1">Ved hver enkeltreise skal pasienten betale en egenandel på kr 120,-, kr 240 tur/retur. Når pasienten benytter retten til å velge behandlingssted etter pasientrettighetsloven § 2-4, skal pasienten betale en egenandel på kr 400,- for hver enkeltreise, kr 800 tur/retur.</article><article class="legalP" id="paragraf-14-ledd-2">Det skal ikke betales egenandel<ul class="defaultList"><li data-li-identifier="a)" data-name="a)"><article class="listArticle" id="paragraf-14-ledd-2-punkt-1"><article class="legalP" id="paragraf-14-ledd-2-punkt-1-ledd-1">for ledsager</article></article></li><li data-li-identifier="b)" data-name="b)"><article class="listArticle" id="paragraf-14-ledd-2-punkt-2"><article class="legalP" id="paragraf-14-ledd-2-punkt-2-ledd-1">for barn under 12 år</article></article></li><li data-li-identifier="c)" data-name="c)"><article class="listArticle" id="paragraf-14-ledd-2-punkt-3"><article class="legalP" id="paragraf-14-ledd-2-punkt-3-ledd-1">ved reise for undersøkelse eller behandling som er en følge av yrkesskade eller krigsskade</article></article></li><li data-li-identifier="d)" data-name="d)"><article class="listArticle" id="paragraf-14-ledd-2-punkt-4"><article class="legalP" id="paragraf-14-ledd-2-punkt-4-ledd-1">ved reise for undersøkelse, behandling og kontroll av allmennfarlig smittsom sykdom</article></article></li><li data-li-identifier="e)" data-name="e)"><article class="listArticle" id="paragraf-14-ledd-2-punkt-5"><article class="legalP" id="paragraf-14-ledd-2-punkt-5-ledd-1">ved reise for innleggelse i tvungent psykisk helsevern</article></article></li><li data-li-identifier="f)" data-name="f)"><article class="listArticle" id="paragraf-14-ledd-2-punkt-6"><article class="legalP" id="paragraf-14-ledd-2-punkt-6-ledd-1">ved reise for tvungent psykisk helsevern uten døgnopphold i institusjon</article></article></li><li data-li-identifier="g)" data-name="g)"><article class="listArticle" id="paragraf-14-ledd-2-punkt-7"><article class="legalP" id="paragraf-14-ledd-2-punkt-7-ledd-1">ved reise for pårørende til psykiatrisk poliklinikk for barn og ungdom som nevnt i § 11 bokstav b</article></article></li><li data-li-identifier="h)" data-name="h)"><article class="listArticle" id="paragraf-14-ledd-2-punkt-8"><article class="legalP" id="paragraf-14-ledd-2-punkt-8-ledd-1">ved reise for donor ved transplantasjon eller</article></article></li><li data-li-identifier="i)" data-name="i)"><article class="listArticle" id="paragraf-14-ledd-2-punkt-9"><article class="legalP" id="paragraf-14-ledd-2-punkt-9-ledd-1">ved overføring mellom institusjoner innad i et helseforetak.</article></article></li></ul></article></article><article class="legalArticle" data-lovdata-URL="LTI/forskrift/2008-07-04-788/§15" data-name="§15" id="paragraf-15"><h2 class="legalArticleHeader"><span class="legalArticleValue">§ 15</span>. <span class="legalArticleTitle">Krav på dekning av utgifter</span></h2><article class="legalP" id="paragraf-15-ledd-1">Det regionale helseforetaket i pasientens bostedsregion er ansvarlig for dekning av utgifter i samsvar med forskriften. Det gis ikke renter ved dekning av utgifter.</article><article class="legalP" id="paragraf-15-ledd-2">Det kan kreves dokumentasjon for utgifter etter denne forskriften, med unntak av utgifter til kost.</article></article><article class="legalArticle" data-lovdata-URL="LTI/forskrift/2008-07-04-788/§16" data-name="§16" id="paragraf-16"><h2 class="legalArticleHeader"><span class="legalArticleValue">§ 16</span>. <span class="legalArticleTitle">Utbetaling</span></h2><article class="legalP" id="paragraf-16-ledd-1">Utgifter som utgjør mindre enn kr 100,-, utbetales ikke. Dersom det innen 6 måneder oppstår rett til ytterligere dekning, og summen av beløpene utgjør minst kr 100,-, kan vedkommende likevel kreve at beløpene utbetales under ett.</article><article class="legalP" id="paragraf-16-ledd-2">Har kommunen, fylkeskommunen eller staten dekket utgifter til ledsager, kan beløpet utbetales direkte til disse. Transportør kan etter avtale få direkte oppgjør for utgifter, og refusjonen utbetales da direkte til transportøren.</article><article class="legalP" id="paragraf-16-ledd-3">Har noen mottatt refusjon i strid med redelighet og god tro eller uaktsomt gitt feilaktige eller mangelfulle opplysninger eller noen på dennes vegne har gjort det, kan refusjonen kreves tilbakebetalt. Det kan kreves renter med 0,5 prosent pr. måned ved tilbakebetaling av mottatt refusjon.</article></article><article class="legalArticle" data-lovdata-URL="LTI/forskrift/2008-07-04-788/§17" data-name="§17" id="paragraf-17"><h2 class="legalArticleHeader"><span class="legalArticleValue">§ 17</span>. <span class="legalArticleTitle">Ikrafttredelse</span></h2><article class="legalP" id="paragraf-17-ledd-1">Denne forskriften trer i kraft 1. september 2008. Fra samme tid oppheves forskrift 19. desember 2003 nr. 1756 om dekning av utgifter ved reise for undersøkelse eller behandling.</article></article><section class="section" id="kapittel-1" data-lovdata-URL="LTI/forskrift/2008-07-04-788/KAPITTEL_1"><h2>Merknader til enkelte paragrafer</h2><article class="defaultP"><i>Til § 1</i></article><article class="legalP" id="kapittel-1-ledd-1">Forskriften omfatter dekning av utgifter ved reise i forbindelse med at pasienter mottar helsetjenester. Hvilke helsetjenester pasienten kan reise til, fremgår nærmere av forskriftens § 3. Hvem som er pasient er definert i pasientrettighetsloven § 1-3.</article><article class="legalP" id="kapittel-1-ledd-2">Utenlandske personer som oppholder seg midlertidig i Norge, uten å være medlem av folketrygden, vil ikke ha rett til dekning av utgifter ved reise etter pasientrettighetsloven § 2-6, med mindre de har rettigheter i henhold til gjensidighetsavtale. Dette gjelder for eksempel statsborgere fra EØS-land. Disse vil etter artikkel 22 i forordning (EØF) nr. 1408/71 (til EØS-avtalen) kunne ha samme rettigheter som norske statsborgere, herunder ved nødvendig helsehjelp og dekning av utgifter ved reise i forbindelse med helsehjelpen.</article><article class="legalP" id="kapittel-1-ledd-3">Nordisk konvensjon om sosial trygghet har også regler om dekning av utgifter ved reise.</article> <article class="defaultP" margin-top="true"><i>Til første ledd bokstav b:</i></article><article class="legalP" id="kapittel-1-ledd-4">Med reiser til «lokal minstetakst» menes reiser innenfor en sone der man reiser til laveste pris det aktuelle transportselskapet opererer med på strekningen. Med reiser til «enhetstakst» menes reiser hvor prisen er uavhengig av kjørelengden, for eksempel ved reise innenfor en bys grenser.</article> <article class="defaultP" margin-top="true"><i>Til første ledd bokstav c:</i></article><article class="legalP" id="kapittel-1-ledd-5">Dersom en transport foregår i ambulanse, blir transporten definert som en ambulansetransport, ikke som en reise etter denne forskriften. Ambulansetransport er regulert i forskrift 18. mars 2005 nr. 252 om krav til akuttmedisinske tjenester utenfor sykehus og er en tjeneste som inngår i regionale helseforetaks akuttmedisinske beredskap ved behov for øyeblikkelige hjelp. Båretransport i seg selv anses ikke lenger som ambulansetransport. Utgiftene til båretransport vil derfor kunne falle inn under denne forskriften, forutsatt at forskriftens vilkår er oppfylt.</article> <article class="defaultP" margin-top="true"><i>Til første ledd bokstav d:</i></article><article class="legalP" id="kapittel-1-ledd-6">For eksempel dekker fylkeskommunen reiseutgifter for noen pasientgrupper i den offentlige tannhelsetjenesten, jf. tannhelsetjenesteloven § 5-1 tredje ledd. Bestemmelsen begrenser også retten til dekning av reiseutgifter for militært personell.</article> <article class="defaultP" margin-top="true"><i>Til første ledd bokstav g:</i></article><article class="legalP" id="kapittel-1-ledd-7">Når helsepersonell har utgifter i forbindelse med reise for å foreta undersøkelse eller behandling og ikke reiser som kvalifisert ledsager etter denne forskriftens § 9 og § 10, dekkes utgiftene etter forskrift 19. desember 2003 nr. 1728 om dekning av utgifter til transport av helsepersonell m.m. i forbindelse med reise for å foreta undersøkelse eller behandling.</article> <article class="defaultP" margin-top="true"><i>Til første ledd bokstav h:</i></article><article class="legalP" id="kapittel-1-ledd-8">Når pasienten er innlagt i institusjon, er det institusjonens ansvar å sørge for å dekke utgifter som er nødvendig for å behandle pasienten, herunder om personer med nær tilknytning til pasienten bør oppholde seg i institusjonen sammen med pasienten. Forskriften gjelder kun når følge av pasienten er nødvendig under pasientens reise til og fra behandler eller behandlingssted og gjelder ikke når følge av pasienten er nødvendig mens pasienten er innlagt i institusjon.</article> <article class="defaultP" margin-top="true"><i>Til § 2</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-9">Retten til dekning av utgifter ved reise forutsetter at hensikten med reisen er å motta helsetjeneste og at reisen er nødvendig av medisinske eller behandlingsmessige grunner. Retten gjelder ikke ved undersøkelser og behandlinger som er nødvendige av administrative, organisatoriske eller lignende grunner. Dette gjelder eksempelvis dersom pasienten reiser til lege i anledning søknad om oppholdstillatelse, helseattest til førerkort eller tegning av forsikring. Retten gjelder heller ikke ved reise i forbindelse med forebyggende helsearbeid, henting av medisin, forskning, evalueringsprosjekt o.l. Reise i forbindelse med assistert befruktning ved offentlig poliklinikk (gjelder 3 forsøk) og reise til offentlig sykehus for donor ved transplantasjon eller sæddonasjon, dekkes.</article><article class="legalP" id="kapittel-1-ledd-10">Det er en forutsetning for dekning av utgifter etter forskriften at det reelt påløper utgifter ved reisen.</article><article class="legalP" id="kapittel-1-ledd-11">Forskriften gir uttrykk for de nødvendige utgifter pasienten mv. har rett til å få dekket. De regionale helseforetakene kan likevel velge å dekke utgifter utover det som følger av rettighetene i pasientrettighetsloven § 2-6 og denne forskriften ut fra et behandlingsmessig helhetsperspektiv, forutsatt at dette ikke er i strid med likebehandlingsprinsippet i pasientrettighetsloven § 1-1.</article> <article class="defaultP" margin-top="true"><i>Til annet ledd:</i></article><article class="legalP" id="kapittel-1-ledd-12">Pasient som får tilbud om transport, kan ikke velge å ordne transporten selv og deretter kreve dekning av utgiftene. Ved tilbud om transport kan pasienten avkreves egenandelen direkte.</article><article class="legalP" id="kapittel-1-ledd-13">Når pasienten får tilbud om transport, faller kun retten til dekning av utgifter til transport bort, ikke retten til dekning av eventuelle utgifter til kost og overnatting i forbindelse med reisen.</article> <article class="defaultP" margin-top="true"><i>Til § 3</i></article> <article class="defaultP" margin-top="true"><i>Til første ledd bokstav a:</i></article><article class="legalP" id="kapittel-1-ledd-14">For at det skal foreligge en rett til dekning av utgifter ved reise etter denne bestemmelsen, må den som yter helsetjenesten enten være ansatt i kommunen eller utløse stønad etter en av bestemmelsene i kapittel 5. Det er ikke tilstrekkelig at kommunen har ansvaret for den aktuelle helsetjenesten dersom den ikke er nevnt i kapittel 5.</article> <article class="defaultP" margin-top="true"><i>Til første ledd bokstav b:</i></article><article class="legalP" id="kapittel-1-ledd-15">Spesialisthelsetjenesteloven har ingen definisjon av hva som er spesialisthelsetjeneste. «Spesialisthelsetjeneste» er et samlebegrep på den type helsetjenester man ikke har funnet det hensiktsmessig å legge ansvaret på det kommunale nivå. Spesialisthelsetjenesteloven § 2-1a inneholder eksempler på hva som omfattes av de regionale helseforetakenes ansvar, men innebærer ingen uttømmende opplisting. Hva som til enhver tid omfattes av spesialisthelsetjenesteloven vil kunne variere over tid, både på bakgrunn av endringer i organiseringen av helsetjenestene og den medisinske utvikling.</article><article class="legalP" id="kapittel-1-ledd-16">Spesialisthelsetjeneste er blant annet sykehustjenester (både somatiske og psykiatriske), laboratorie- og røntgentjenester, tverrfaglig spesialisert behandling for rusmiddelmisbruk, opptrenings- og rehabiliteringstjenester og tjenester ytet av legespesialister.</article><article class="legalP" id="kapittel-1-ledd-17">Kurs eller opplæring i regi av helseforetakene, herunder ved lærings- og mestringssentre, er en del av spesialisthelsetjenesten. Det er et vilkår at pasienten er innkalt fra helseforetaket eller henvist til helseforetaket for nødvendig kurs eller opplæring. Det er ikke et vilkår at kurset eller opplæringen finner sted i helseforetakets lokaler.</article><article class="legalP" id="kapittel-1-ledd-18">Behandling i nasjonale kompetansesentre for personer med sjeldne og lite kjente diagnoser og funksjonshemninger anses som spesialisthelsetjeneste og gjelder følgende kompetansesentra:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-18-punkt-1"><article class="legalP" id="kapittel-1-ledd-18-punkt-1-ledd-1">Nasjonal kompetanseenhet for autisme</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-2"><article class="legalP" id="kapittel-1-ledd-18-punkt-2-ledd-1">Senter for sjeldne diagnoser (SSD)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-3"><article class="legalP" id="kapittel-1-ledd-18-punkt-3-ledd-1">Tuberøs sklerose kompetansesenter (TS-KS)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-4"><article class="legalP" id="kapittel-1-ledd-18-punkt-4-ledd-1">Nasjonalt kompetansesenter for ADHD, Tourettes syndrom og Narkolepsi (NK)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-5"><article class="legalP" id="kapittel-1-ledd-18-punkt-5-ledd-1">Norsk Senter for Cystisk Fibrose (NSCF)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-6"><article class="legalP" id="kapittel-1-ledd-18-punkt-6-ledd-1">Trenings- og rådgivningssenteret (TRS)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-7"><article class="legalP" id="kapittel-1-ledd-18-punkt-7-ledd-1">Tannhelsesenteret for sjeldne medisinske tilstander (TAKO-senteret)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-8"><article class="legalP" id="kapittel-1-ledd-18-punkt-8-ledd-1">Frambu senter for sjeldne funksjonshemninger</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-9"><article class="legalP" id="kapittel-1-ledd-18-punkt-9-ledd-1">Nasjonalt kompetansesystem for døvblinde</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-10"><article class="legalP" id="kapittel-1-ledd-18-punkt-10-ledd-1">Nasjonalt kompetansesenter for porfyrisykdommer (NAPOS)</article></article></li><li data-li-identifier="-" data-name="-"><article class="listArticle" id="kapittel-1-ledd-18-punkt-11"><article class="legalP" id="kapittel-1-ledd-18-punkt-11-ledd-1">Nevromuskulært kompetansesenter (NMK).</article></article></li></ul></article><article class="legalP" id="kapittel-1-ledd-19">Ved reise til nasjonale kompetansesenter i forbindelse med spesialpedagogisk virksomhet, gjelder ikke denne forskriften.</article><article class="legalP" id="kapittel-1-ledd-20">Ved reise til kompetansesenter for pasienter som er cocleaimplanterte gjelder forskriften forutsatt at innkalling til kontroll skjer som ledd i oppfølgingen av behandlingen.</article><article class="legalP" id="kapittel-1-ledd-21">For barn med leppe/kjeve/ganespalte og personer med stemmevansker og afasi som henvises til undersøkelse og behandling ved Bredtvet kompetansesenter og Statped Vest, tidligere Eikelund kompetansesenter, gjelder forskriften.</article><article class="legalP" id="kapittel-1-ledd-22">Denne forskriften gjelder for pasienter i psykisk helsevern, både der psykisk helsevern gis ved døgnopphold og uten døgnopphold.</article><article class="legalP" id="kapittel-1-ledd-23">For at pasienten skal ha rett til dekning av utgifter ved reise i forbindelse med spesialisthelsetjenester, forutsettes det at behandlingen dekkes av et regionalt helseforetak (eventuelt helseforetak). Forskriften omfatter derfor spesialisthelsetjeneste som ytes av institusjoner som er eid av regionalt helseforetak, som ytes av private tjenesteytere med avtale med regionalt helseforetak eller som dekkes av et helseforetak på vegne av regionalt helseforetak.</article> <article class="defaultP" margin-top="true"><i>Til første ledd bokstav c:</i></article><article class="legalP" id="kapittel-1-ledd-24">Reiseutgifter dekkes selv om det ikke gis undersøkelse og behandling som nevnt i folketrygdloven kapittel 5 ved familievernkontor og helsestasjon. Dette er en videreføring av etablert praksis.</article> <article class="defaultP" margin-top="true"><i>Til første ledd bokstav d:</i></article><article class="legalP" id="kapittel-1-ledd-25">Reiseutgifter ved innleggelse og utskriving av sykehjem dekkes selv om innleggelsen ikke er begrunnet medisinsk eller behandlingsmessig. Dette er en videreføring av etablert praksis.</article> <article class="defaultP" margin-top="true"><i>Til § 4</i></article><article class="legalP" id="kapittel-1-ledd-26">Pasienten har i utgangspunktet rett til dekning av utgifter ved reise til det nærmeste stedet der helsetjenesten kan gis. Ved reise til behandlere eller behandlingssteder som ikke er nevnt i § 4 annet ledd, vil utgangspunktet om reise til det nærmeste stedet der helsetjenesten kan gis, gjelde. I begrepet «kan gis» ligger også en forutsetning om at helsetjenesten kan gis innen forsvarlig tid.</article><article class="legalP" id="kapittel-1-ledd-27">For pasienter med smertetilstander i bevegelsesapparatet, fibromyalgi og whip lash, og pasienter med coronar hjertesydom som trenes i samme gruppe, dekkes utgiftene til reise til nærmeste sykehus som har treningsopplegg med fysioterapeut.</article><article class="legalP" id="kapittel-1-ledd-28">Ved behov for reise til Parent Management Training (PMT), dekkes reiseutgifter til det nærmeste stedet behandlingen kan gis.</article><article class="legalP" id="kapittel-1-ledd-29">Ved reise til familievernkontor der det er nødvendig at parter som bor ulike steder i landet møter samme sted, dekkes utgifter til reise til det familievernkontor som er nærmest for en av partene, dersom familievernkontorets faglige leder bekrefter at dette er nødvendig av medisinske eller behandlingsmessige grunner.</article><article class="legalP" id="kapittel-1-ledd-30">Retten til dekning av utgifter gjelder ved reise fra bosted til behandlingssted eller fra oppholdssted til behandlingssted, og tilbake. Med oppholdssted menes hvor pasienten befinner seg, for eksempel i forbindelse med arbeid, fritidsaktiviteter eller ferie. Sted hvor pasienten tilfeldigvis befinner seg når behovet for behandling oppstår, for eksempel et skadested, er ikke nødvendigvis å betrakte som oppholdssted. Pasientens hjemreiseutgifter dekkes ikke i den utstrekning utgiftene overstiger hva det koster å reise fra behandlingsstedet tilbake til oppholdsstedet. Etter en yrkesskade dekkes nødvendige utgifter til hjemtransport, jf. folketrygdloven § 5-25. For pasienter bosatt på Svalbard dekkes hjemreisen fra sykehus på fastlandet ved utskrivning, tilbake til Svalbard eller tilbake til vedkommendes bosted på fastlandet.</article><article class="legalP" id="kapittel-1-ledd-31">Dersom pasienten reiser på ferie o.l. mens pasienten venter på innkalling til for eksempel sykehus, kan reiseutgifter ikke dekkes med mer enn hva det koster å reise fra bostedet til behandlingsstedet. Dette gjelder ikke dersom fraværet fra bostedet er nødvendig på grunn av arbeid, studier, militærtjeneste e.l., for eksempel som pendler.</article><article class="legalP" id="kapittel-1-ledd-32">Dersom pasient flytter før behandlingen er avsluttet, vil utgiftene til fortsatt behandling eller kontroll begrenses til hva det koster å reise fra det nye bostedet til det nærmeste stedet der helsetjenesten kan gis. Det samme gjelder dersom behandler flytter. Dersom det av behandlingsmessige eller kontrollmessige grunner er nødvendig å fortsette hos samme behandler, dekkes likevel utgiftene ved reisen.</article> <article class="defaultP" margin-top="true"><i>Til første ledd bokstav a:</i></article><article class="legalP" id="kapittel-1-ledd-33">Dersom pasienten velger fastlege i en annen kommune uten at det foreligger et fastlegesamarbeid med pasientens bostedskommune, gjelder hovedregelen om dekning av utgifter ved reise til det nærmeste stedet der helsetjenesten kan gis.</article> <article class="defaultP" margin-top="true"><i>Til første ledd bokstav b:</i></article><article class="legalP" id="kapittel-1-ledd-34">Etter tidligere praksis har det ikke vært anledning til å ta hensyn til at lege eller fysioterapeut har et spesielt tilbud, for eksempel en egen behandlingsteknikk o.l., eller anses spesielt egnet til å behandle bestemte lidelser. Dette er imidlertid ikke forenlig med pasientrettighetsloven § 2-6 annet ledd, som uttrykker at dekning av reiseutgifter er begrenset til «det nærmeste stedet der helsetjenesten kan gis.»</article><article class="legalP" id="kapittel-1-ledd-35">Pasienten har rett til dekning av reiseutgifter til de behandlere som er nevnt i § 4 første ledd bokstav b som ligger innenfor pasientens bostedskommune, forutsatt at behandleren yter helsetjenester som ansatt i kommunen eller får stønad etter folketrygdloven kapittel 5.</article> <article class="defaultP" margin-top="true"><i>Til første ledd bokstav d:</i></article><article class="legalP" id="kapittel-1-ledd-36">Det foreligger alltid rett til å få dekket reiseutgifter til sykehus eid av regionalt helseforetak dersom sykehuset ligger i pasientens bostedsregion. Retten til å få dekket reise til privat sykehus eller privat opptrenings- og rehabiliteringsinstitusjon i pasientens bostedsregion, forutsetter at regionalt helseforetak har inngått avtale om behandling av pasienten med sykehuset eller institusjonen. Dersom pasienten selv eller andre dekker behandlingsutgiftene, foreligger det ikke rett til å få dekket utgiftene ved reisen.</article> <article class="defaultP" margin-top="true"><i>Til første ledd bokstav e:</i></article><article class="legalP" id="kapittel-1-ledd-37">Dersom det regionale helseforetaket ikke kan sørge for et tilbud om behandling innen egen helseregion og pasienten blir henvist til en annen helseregion, dekkes reiseutgiftene etter de vanlige reglene, ikke etter reglene om fritt sykehusvalg.</article> <article class="defaultP" margin-top="true"><i>Til første ledd bokstav f:</i></article><article class="legalP" id="kapittel-1-ledd-38">De nevnte helseinstitusjoner har en landsdekkende funksjon. Reiseutgiftene til disse institusjonene dekkes fra hele landet, uavhengig av om de ligger innenfor eller utenfor pasientens bostedsregion.</article> <article class="defaultP" margin-top="true"><i>Til § 5</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-39">Med rutegående transportmiddel menes for eksempel buss, tog, ferje og fly. Soveplass på tog dekkes om natten. Soveplass på tog dekkes om dagen dersom helsetilstanden gjør det nødvendig.</article> <article class="defaultP" margin-top="true"><i>Til annet ledd bokstav a:</i></article><article class="legalP" id="kapittel-1-ledd-40">Ved rett til annen transport ved øyeblikkelig hjelp har pasienten rett til å få dekket de reelle utgiftene ved transporten.</article> <article class="defaultP" margin-top="true"><i>Til annet ledd bokstav c:</i></article><article class="legalP" id="kapittel-1-ledd-41">For eksempel gjelder dette dersom det ikke går rutegående transportmiddel på strekningen.</article> <article class="defaultP" margin-top="true"><i>Til annet ledd bokstav d:</i></article><article class="legalP" id="kapittel-1-ledd-42">Med samlede utgifter menes utgifter til transport, bomvei, parkering, piggdekkavgift, forsendelse av reisegods, kost, overnatting og eventuell ledsagelse.</article> <article class="defaultP" margin-top="true"><i>Til tredje ledd:</i></article><article class="legalP" id="kapittel-1-ledd-43">Følgende behandlere kan attestere behov for drosje mv.; lege, tannlege, psykolog, jordmor, fysioterapeut, kiropraktor, logoped, audiopedagog og ortopediingeniør. På sykehus kan i tillegg oversykepleier og avdelingssykepleier samt faglig ansvarlig på røntgenavdelingen og laboratorium attestere behov for drosje mv. Ved reise til institusjon som yter tverrfaglig spesialisert behandling for rusmiddelmisbruk, kan ansatte i sosialtjenesten attestere behov for drosje mv. Kompetansen til å attestere behov for drosje mv. kan ikke delegeres til andre. Behandleren informerer pasienten om rutiner for bestilling av pasientreiser.</article><article class="legalP" id="kapittel-1-ledd-44">Bruk av ambulansebåt til pasientreiser skal være rekvirert av lege og dekkes bare når billigere forsvarlig transport ikke kan skaffes. Dette gjelder ikke når pasientens situasjon krever øyeblikkelig hjelp.</article> <article class="defaultP" margin-top="true"><i>Til femte ledd:</i></article><article class="legalP" id="kapittel-1-ledd-45">Med bil menes egen, lånt eller leiet bil. Transport med snøscooter dekkes etter statens satser.</article> <article class="defaultP" margin-top="true"><i>Til sjette ledd:</i></article><article class="legalP" id="kapittel-1-ledd-46">Med forsendelse av reisegods menes for eksempel separat frakt av rullestol. Store ekstrautgifter til rengjøring av drosje, leiet bil eller egen bil etter endt transport, kan dekkes.</article> <article class="defaultP" margin-top="true"><i>Til § 6</i></article> <article class="defaultP" margin-top="true"><i>Første ledd bokstav a:</i></article><article class="legalP" id="kapittel-1-ledd-47">Med effektiv fraværstid menes nødvendig fraværstid på grunn av transport, undersøkelse og behandling, samt nødvendig ventetid på grunn av kommunikasjonsforhold.</article> <article class="defaultP" margin-top="true"><i>Første ledd bokstav b:</i></article><article class="legalP" id="kapittel-1-ledd-48">Ved avgjørelsen om det er nødvendig med overnatting i nærheten av sykehus/fødehjem i forbindelse med fødsel, legges det blant annet vekt på avstanden til hjemstedet, kommunikasjonsforhold, værforhold, samt spesielle medisinske grunner, for eksempel fare for komplikasjoner ved fødsel. Dette er en videreføring av etablert praksis.</article> <article class="defaultP" margin-top="true"><i>Til tredje ledd:</i></article><article class="legalP" id="kapittel-1-ledd-49">Pasientens utgifter til overnatting dekkes med inntil kr 285,- per døgn uavhengig av om overnatting har funnet sted i hotell, pensjonat, gjestgiveri o.l. eller sykehotell/pasienthotell eid av regionalt helseforetak.</article><article class="legalP" id="kapittel-1-ledd-50">Utgifter til dagrom kan dekkes i spesielle tilfeller. Det legges vekt på pasientens alder og helsetilstand, oppholdsmulighetene på behandlingsstedet, værforhold og oppholdets varighet. Utgiftene dekkes med inntil satsen for overnattingsgodtgjørelse.</article><article class="legalP" id="kapittel-1-ledd-51">Når ledsager eller pårørende ønsker å oppholde seg på sykehuset sammen med en innlagt pasient, men ikke oppfyller vilkårene til å få dekket utgifter til overnatting etter forskriften, dekkes ikke utgiftene til opphold i sykehotell eller pasienthotell.</article><article class="legalP" id="kapittel-1-ledd-52">Når pasienten er innlagt i institusjon er det institusjonens ansvar å sørge for å dekke utgifter som er nødvendig for å behandle pasienten, herunder om personer med nær tilknytning til pasienten bør oppholde seg i institusjonen sammen med pasienten, jf. § 1 første ledd bokstav g.</article> <article class="defaultP" margin-top="true"><i>Til § 7</i></article><article class="legalP" id="kapittel-1-ledd-53">Permisjonsreiser for innlagte pasienter dekkes ikke i andre tilfeller, heller ikke når institusjonen helt eller delvis holder stengt i helg, høytid eller ferie.</article> <article class="defaultP" margin-top="true"><i>Til § 9</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-54">Med ledsager menes person som følger pasient til og fra behandler eller til og fra behandlingssted.</article><article class="legalP" id="kapittel-1-ledd-55">Normalt dekkes utgiftene for én ledsager. Dersom ledsager ikke makter oppgaven alene, kan utgifter for to ledsagere dekkes, for eksempel dersom pasienten er særlig pleietrengende, bruker rullestol o.l.</article><article class="legalP" id="kapittel-1-ledd-56">Selv om ledsagelse ikke er nødvendig av medisinske eller behandlingsmessige grunner, kan utgifter til ledsager som er nødvendig for å hindre at pasienten rømmer eller nyter rusmidler ved reisen, dekkes. Dette er en videreføring av etablert praksis.</article> <article class="defaultP" margin-top="true"><i>Til annet ledd:</i></article><article class="legalP" id="kapittel-1-ledd-57">Statens reiseregulativ er for eksempel særskilt regulativ for politiet som kvalifisert ledsager.</article> <article class="defaultP" margin-top="true"><i>Til § 10</i></article> <article class="defaultP" margin-top="true"><i>Til bokstav a:</i></article><article class="legalP" id="kapittel-1-ledd-58">Med kvalifisert ledsager menes ledsagere som om nødvendig kan gi medisinsk behandling, for eksempel lege, fysioterapeut og jordmor. Etter omstendighetene kan også andre anses som kvalifiserte ledsagere, for eksempel politi, spesiallærer, døvetolk og tolk for samisktalende pasienter som ikke snakker norsk. Arbeidsgodtgjørelse som kvalifisert ledsager forutsetter at pasienten ikke kan reise uten at ledsager med aktuelle kvalifikasjoner er tilgjengelig.</article><article class="legalP" id="kapittel-1-ledd-59">Til nødvendig ledsagelse som utføres av politiet, ytes det arbeidsgodtgjørelse etter særskilt regulativ, det vil si vedkommendes ordinære lønnsregulativ. Det ytes imidlertid ikke arbeidsgodtgjørelse for vakthold utenom reisen, for eksempel over pasienter i det psykiske helsevern.</article><article class="legalP" id="kapittel-1-ledd-60">Det ytes ikke feriepenger med mindre ledsager blir trukket i lønn av arbeidsgiver. Godtgjørelse for arbeidsgiveravgift dekkes dersom arbeidsgiver har hatt slike utgifter.</article><article class="legalP" id="kapittel-1-ledd-61">I hovedtariffavtalen mellom Kommunenes Sentralforbund og Norsk Kommuneforbund mv., er det avtalt beregning av arbeidstid ved følge av pasienter til sykehus mv. Ledsagere som engasjeres til enkeltstående oppdrag, får sin arbeidstid godtgjort etter disse bestemmelsene.</article><article class="legalP" id="kapittel-1-ledd-62">Lege ytes arbeidsgodtgjørelse etter takst 22 i forskrifter og takster for legehjelp, fastsatt i medhold av folketrygdloven § 5-4.</article><article class="legalP" id="kapittel-1-ledd-63">Jordmor ytes arbeidsgodtgjørelse etter takst 5a i forskrift om stønad til dekning av jordmorhjelp, fastsatt med hjemmel i folketrygdloven § 5-12.</article> <article class="defaultP" margin-top="true"><i>Til bokstav e:</i></article><article class="legalP" id="kapittel-1-ledd-64">Med «personer ansatt i hjemmesykepleien» menes personer som er ansatt i kommunen, som har til ansvar å oppfylle kommunens ansvar etter kommunehelsetjenesteloven § 1-3 annet ledd nr. 4 og som yter helsetjenester til pasienten i pasientens bopel. Det er ikke avgjørende om tjenesten omtales som «hjemmesykepleie» på kommunens organisasjonsplan.</article> <article class="defaultP" margin-top="true"><i>Til § 11</i></article><article class="legalP" id="kapittel-1-ledd-65">Pårørende av pasient som ikke er ledsager, har normalt ikke rett til dekning av reiseutgifter etter pasientrettighetsloven § 2-6. Likevel dekkes pårørendes utgifter i de tilfeller som er nevnt i forskriftens § 11. Dette er en videreføring av etablert praksis.</article><article class="legalP" id="kapittel-1-ledd-66">Med nære pårørende menes ektefelle, samboer, barn, barnebarn, foreldre, besteforeldre, svigerbarn, svigerforeldre og søsken, samt personer som tilhører samme husstand.</article> <article class="defaultP" margin-top="true"><i>Til § 11 bokstav d:</i></article><article class="legalP" id="kapittel-1-ledd-67">Når det gjelder dekning av utgifter ved reise der pasienten er under 18 år, vises det til forskrift 12. januar 2000 nr. 1217 om barns opphold i helseinstitusjon.</article> <article class="defaultP" margin-top="true"><i>Til § 12</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-68">Utgiftene må samlet sett bli lavere enn om pasienten hadde valgt å reise frem og tilbake tilbake til bosted/oppholdssted mellom hver behandling. Dette vil særlig være aktuelt når pasient skal til behandling flere ganger i samme periode.</article> <article class="defaultP" margin-top="true"><i>Til § 13</i></article><article class="legalP" id="kapittel-1-ledd-69">Med samlede utgifter menes utgifter til transport, bomvei, parkering, piggdekkavgift, forsendelse av reisegods, kost, overnatting og eventuell ledsagelse.</article> <article class="defaultP" margin-top="true"><i>Til § 14</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-70">Ved reise med drosje eller lignende, skal det beregnes én egenandel per person. Ved reise med egen bil, skal det bare beregnes én egenandel selv om flere reiser sammen. Benyttes flere transportmidler på reise til eller fra behandlingsstedet eller pasienten må overnatte på vei til eller fra behandlingsstedet, skal det bare betales egenandel én gang. Ved seriebehandling betales ny egenandel for hver reise mellom bosted/oppholdssted og behandlingssted.</article><article class="legalP" id="kapittel-1-ledd-71">Egenandelen kan ikke overstige faktiske kostnader. Dersom drosjeturen koster kr 80,-, kan ikke drosjesjåføren avkreve pasienten mer enn dette beløpet.</article> <article class="defaultP" margin-top="true"><i>Til annet ledd:</i></article><article class="legalP" id="kapittel-1-ledd-72">Ved benyttelse av retten til å velge behandlingssted etter pasientrettighetsloven § 2-4, kan ikke egenandelen føres i kvitteringskortet for egenandeler eller refunderes for personer med frikort.</article> <article class="defaultP" margin-top="true"><i>Til tredje ledd bokstav i:</i></article><article class="legalP" id="kapittel-1-ledd-73">Dersom pasienten skrives ut av et helseforetak og legges inn i et annet helseforetak, må pasienten betale egenandel på vanlig måte.</article> <article class="defaultP" margin-top="true"><i>Til § 15</i></article> <article class="defaultP" margin-top="true"><i>Til første ledd:</i></article><article class="legalP" id="kapittel-1-ledd-74">Arbeids- og velferdsforvaltningen (NAV) behandler krav på dekning og foretar utbetaling etter regelverket på vegne av de regionale helseforetakene.</article> <article class="defaultP" margin-top="true"><i>Til annet ledd:</i></article><article class="legalP" id="kapittel-1-ledd-75">Ved bruk av fly er «billettstamme» tilstrekkelig dokumentasjon. For enkelte transporter gjøres utgiftene opp direkte mellom transportør og regionalt helseforetak.</article> <article class="defaultP" margin-top="true"><i>Til § 16</i></article> <article class="defaultP" margin-top="true"><i>Til annet ledd:</i></article><article class="legalP" id="kapittel-1-ledd-76">Eksempler på statlig arbeidsgiver som kan få direkte utbetaling, er politi- og lensmannsetaten. Dette er en refusjonsbestemmelse som forutsetter at arbeidsgiver har dekket utgiftene først, for eksempel på grunnlag av reiseregning eller at arbeidsgiver ikke har trukket ledsager i lønn. Bestemmelsen gjelder ikke andre enn kommunen, fylkeskommunen eller staten som arbeidsgiver.</article></section><section class="section" id="kapittel-2" data-lovdata-URL="LTI/forskrift/2008-07-04-788/KAPITTEL_2"><h2>Rettelser</h2><article class="defaultP" data-text-size="small"><strong>Publisert:</strong> I 2014 hefte 11 (Rettelse)</article><article class="defaultP" data-text-size="small">Det som er rettet er satt i kursiv.</article> <article class="defaultP" margin-top="true">§ 10 bokstav f skal lyde:</article><article class="legalP" id="kapittel-2-ledd-1">Den <i>samlede</i> dekning for utgifter for ledsager begrenses i alle tilfeller til hva billigste forsvarlige ledsager som kunne ha vært skaffet ved anledningen, ville ha kostet.</article></section></main></body></html>