<?xml version="1.0"?>
<!DOCTYPE html>
<html lang="no">
  <head>
    <title>Forskrift om erstatning n&#xE5;r husdyr blir drept eller skadet av rovvilt</title>
    <base href="https://lovdata.no/"/>
  </head>
  <body>
    <header class="documentHeader" id="hode">
      <dl class="data-document-key-info">
        <dt class="legacyID">Datokode</dt>
        <dd class="legacyID">FOR-2014-05-30-677</dd>
        <dt class="dokid">DokumentID</dt>
        <dd class="dokid">LTI/forskrift/2014-05-30-677</dd>
        <dt class="ministry">Departement</dt>
        <dd class="ministry">
          <ul>
            <li>Klima- og milj&#xF8;departementet</li>
          </ul>
        </dd>
        <dt class="publishedIn">Publisert i</dt>
        <dd class="publishedIn">I 2014 hefte 7 s 1033</dd>
        <dt class="dateInForce">I kraft fra</dt>
        <dd class="dateInForce">2014-06-01</dd>
        <dt class="changesToDocuments">Endrer</dt>
        <dd class="changesToDocuments">
          <ul>
            <li>forskrift/1999-07-02-720</li>
          </ul>
        </dd>
        <dt class="appliesTo">Gjelder for</dt>
        <dd class="appliesTo">Norge</dd>
        <dt class="basedOn">Hjemmel</dt>
        <dd class="basedOn">
          <ul>
            <li>lov/2009-06-19-100/&#xA7;19</li>
          </ul>
        </dd>
        <dt class="dateOfPublication">Kunngjort</dt>
        <dd class="dateOfPublication">2014-06-02 12:30</dd>
        <dt class="lastupdated">Rettet</dt>
        <dd class="lastupdated">2014-10-24 (se nederst)</dd>
        <dt class="journalNumber">Journalnummer</dt>
        <dd class="journalNumber">2014-0440</dd>
        <dt class="titleShort">Korttittel</dt>
        <dd class="titleShort">Forskrift om erstatning n&#xE5;r husdyr blir drept eller skadet av rovvilt</dd>
        <dt class="title">Tittel</dt>
        <dd class="title">Forskrift om erstatning n&#xE5;r husdyr blir drept eller skadet av rovvilt</dd>
        <dt class="miscInformation">Annet om dokumentet</dt>
        <dd class="miscInformation"><strong>Hjemmel:</strong> Fastsatt av Klima- og milj&#xF8;departementet 30. mai 2014 med hjemmel i lov 19. juni 2009 nr. 100 om forvaltning av naturens mangfold (naturmangfoldloven) &#xA7; 19.</dd>
        <dt class="refid">RefID</dt>
        <dd class="refid">forskrift/2014-05-30-677</dd>
        <dt class="table-of-contents">Innhold</dt>
        <dd class="table-of-contents">
          <ul class="tocTopUl">
            <li>Forskrift om erstatning n&#xE5;r husdyr blir drept eller skadet av rovvilt<ul class="tocSubUl"><li>&#xA7; 1. Form&#xE5;l</li><li>&#xA7; 2. Definisjoner</li><li>&#xA7; 3. Hvem som har krav p&#xE5; erstatning</li><li>&#xA7; 4. Vilk&#xE5;r for erstatning</li><li>&#xA7; 5. S&#xE6;rlige vilk&#xE5;r</li><li>&#xA7; 6. Rovvilttap p&#xE5;vist ved unders&#xF8;kelse av gjenfunnet husdyr</li><li>&#xA7; 7. Rovvilttap sannsynliggjort ved oppfyllelse av faste kriterier</li><li>&#xA7; 8. Rovvilttap sannsynliggjort ved &#xF8;vrige omstendigheter</li><li>&#xA7; 9. Erstatning</li><li>&#xA7; 10. Avkortning eller bortfall av erstatning</li><li>&#xA7; 11. Erstatning for tap av enkeltdyr</li><li>&#xA7; 12. Erstatning for f&#xF8;lgekostnader knyttet til det enkelte dyr</li><li>&#xA7; 13. Erstatning for f&#xF8;lgekostnader i besetningen</li><li>&#xA7; 14. Individuell beregning av erstatning</li><li>&#xA7; 15. Om s&#xF8;knad</li><li>&#xA7; 16. Klageadgang</li><li>&#xA7; 17. Krav om tilbakebetaling</li><li>&#xA7; 18. Erstatning for andre arter i s&#xE6;rlige tilfeller</li><li>&#xA7; 19. Dispensasjon</li><li>&#xA7; 20. Ikrafttredelse</li><li>Retningslinjer til forskrift om erstatning n&#xE5;r husdyr blir drept eller skadet av rovvilt.</li><li>Rettelser</li></ul></li>
          </ul>
        </dd>
      </dl>
    </header>
    <main class="documentBody" data-lovdata-URL="LTI/forskrift/2014-05-30-677" id="dokument">
      <h1>Forskrift om erstatning n&#xE5;r husdyr blir drept eller skadet av rovvilt</h1>
      <article class="legalArticle" data-lovdata-URL="LTI/forskrift/2014-05-30-677/&#xA7;1" data-name="&#xA7;1" id="paragraf-1">
        <h2 class="legalArticleHeader"><span class="legalArticleValue">&#xA7; 1</span>. <span class="legalArticleTitle">Form&#xE5;l</span></h2>
        <article class="legalP" id="paragraf-1-ledd-1">Form&#xE5;let med forskriften er &#xE5; erstatte dyreeierens tap og f&#xF8;lgekostnader n&#xE5;r husdyr blir drept eller skadet av rovvilt. Forskriften skal ogs&#xE5; medvirke til &#xE5; redusere tapene av husdyr p&#xE5; beite.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;2" data-name="&#xA7;2" id="paragraf-2">
        <h2 class="legalArticleHeader"><span class="legalArticleValue">&#xA7; 2</span>. <span class="legalArticleTitle">Definisjoner</span></h2>
        <article class="legalP" id="paragraf-2-ledd-1">I forskriften menes med<ul class="defaultList"><li data-li-identifier="a)" data-name="a)"><article class="listArticle" id="paragraf-2-ledd-1-punkt-1"><article class="legalP" id="paragraf-2-ledd-1-punkt-1-ledd-1"><i>husdyr:</i> sau, geit, storfe, hest, gjeterhund, vokterhund og jakthund i bruk under lovlig jakt, lovlig trening eller jakthundpr&#xF8;ver</article></article></li><li data-li-identifier="b)" data-name="b)"><article class="listArticle" id="paragraf-2-ledd-1-punkt-2"><article class="legalP" id="paragraf-2-ledd-1-punkt-2-ledd-1"><i>rovvilt:</i> gaupe, jerv, bj&#xF8;rn, ulv og konge&#xF8;rn</article></article></li><li data-li-identifier="c)" data-name="c)"><article class="listArticle" id="paragraf-2-ledd-1-punkt-3"><article class="legalP" id="paragraf-2-ledd-1-punkt-3-ledd-1"><i>tap av husdyr:</i> det dyreeier mister av husdyr som er drept eller skadet av rovvilt</article></article></li><li data-li-identifier="d)" data-name="d)"><article class="listArticle" id="paragraf-2-ledd-1-punkt-4"><article class="legalP" id="paragraf-2-ledd-1-punkt-4-ledd-1"><i>normaltap:</i> tapet av husdyr som erfaringsmessig inntreffer i besetningen p&#xE5; utmarksbeite uten forekomst av rovvilt</article></article></li><li data-li-identifier="e)" data-name="e)"><article class="listArticle" id="paragraf-2-ledd-1-punkt-5"><article class="legalP" id="paragraf-2-ledd-1-punkt-5-ledd-1"><i>erstatning for tap:</i> dekning av direkte &#xF8;konomiske tap som dyreeier er p&#xE5;f&#xF8;rt, jf. bokstav c</article></article></li><li data-li-identifier="f)" data-name="f)"><article class="listArticle" id="paragraf-2-ledd-1-punkt-6"><article class="legalP" id="paragraf-2-ledd-1-punkt-6-ledd-1"><i>erstatning for f&#xF8;lgekostnader:</i> dekning av andre tap og ulemper som dyreeier er p&#xE5;f&#xF8;rt og som st&#xE5;r i &#xE5;rsakssammenheng med tapet av husdyr.</article></article></li></ul></article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;3" data-name="&#xA7;3" id="paragraf-3">
        <h2 class="legalArticleHeader"><span class="legalArticleValue">&#xA7; 3</span>. <span class="legalArticleTitle">Hvem som har krav p&#xE5; erstatning</span></h2>
        <article class="legalP" id="paragraf-3-ledd-1">Dyreeier har etter s&#xF8;knad krav p&#xE5; erstatning for tap og f&#xF8;lgekostnader n&#xE5;r husdyr blir drept eller skadet av rovvilt.</article>
        <article class="legalP" id="paragraf-3-ledd-2">Det ytes likevel ikke erstatning n&#xE5;r:<ul class="defaultList"><li data-li-identifier="a)" data-name="a)"><article class="listArticle" id="paragraf-3-ledd-2-punkt-1"><article class="legalP" id="paragraf-3-ledd-2-punkt-1-ledd-1">dyreeier har et produksjonsomfang som er lavere enn det som gir rett til produksjonstillegg etter jordbruksavtalen, s&#xE5;fremt dyreeier ikke er en v&#xE6;rring, sauavlslag eller tilsvarende,</article></article></li><li data-li-identifier="b)" data-name="b)"><article class="listArticle" id="paragraf-3-ledd-2-punkt-2"><article class="legalP" id="paragraf-3-ledd-2-punkt-2-ledd-1">dyreeier ikke har fast bopel i Norge eller</article></article></li><li data-li-identifier="c)" data-name="c)"><article class="listArticle" id="paragraf-3-ledd-2-punkt-3"><article class="legalP" id="paragraf-3-ledd-2-punkt-3-ledd-1">dyreeier ikke fremmer s&#xF8;knad innen den fastsatte frist.</article></article></li></ul></article>
        <article class="legalP" id="paragraf-3-ledd-3">Bestemmelsen i annet ledd bokstav a gjelder ikke ved erstatning for hest og hund som nevnt i &#xA7; 2 bokstav a.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;4" data-name="&#xA7;4" id="paragraf-4">
        <h2 class="legalArticleHeader"><span class="legalArticleValue">&#xA7; 4</span>. <span class="legalArticleTitle">Vilk&#xE5;r for erstatning</span></h2>
        <article class="legalP" id="paragraf-4-ledd-1">F&#xF8;lgende vilk&#xE5;r m&#xE5; oppfylles for &#xE5; f&#xE5; full erstatning:<ul class="defaultList"><li data-li-identifier="a)" data-name="a)"><article class="listArticle" id="paragraf-4-ledd-1-punkt-1"><article class="legalP" id="paragraf-4-ledd-1-punkt-1-ledd-1">dyreeier har handlet aktsomt og har gjort det som med rimelighet kan forventes for &#xE5; avverge eller redusere tap, vurdert i forhold til de verdier som st&#xE5;r p&#xE5; spill og den foreliggende risiko</article></article></li><li data-li-identifier="b)" data-name="b)"><article class="listArticle" id="paragraf-4-ledd-1-punkt-2"><article class="legalP" id="paragraf-4-ledd-1-punkt-2-ledd-1">dyreholdet i besetningen er i samsvar med lov 19. juni 2009 nr. 97 om dyrevelferd og forskrifter til loven</article></article></li><li data-li-identifier="c)" data-name="c)"><article class="listArticle" id="paragraf-4-ledd-1-punkt-3"><article class="legalP" id="paragraf-4-ledd-1-punkt-3-ledd-1">dyreeier har bidratt til at tap oppdages s&#xE5; tidlig som mulig. Straks et taps- eller skadetilfelle oppdages skal det gis melding til Statens naturoppsyn for vurdering av &#xE5;rsak</article></article></li><li data-li-identifier="d)" data-name="d)"><article class="listArticle" id="paragraf-4-ledd-1-punkt-4"><article class="legalP" id="paragraf-4-ledd-1-punkt-4-ledd-1">dyreeier har gitt riktige og n&#xF8;dvendige opplysninger for &#xE5; underbygge kravet om erstatning. Dette inneb&#xE6;rer besetningsdata p&#xE5; individniv&#xE5;, herunder data over tapte og skadde dyr. Dersom dyreeier har gitt fullstendige besetningsdata til sauekontrollen, og har samtykket i bruk av besetningsdata fra denne, anses dette kravet som oppfylt</article></article></li><li data-li-identifier="e)" data-name="e)"><article class="listArticle" id="paragraf-4-ledd-1-punkt-5"><article class="legalP" id="paragraf-4-ledd-1-punkt-5-ledd-1">dyr gjenfunnet i live etter at s&#xF8;knad om erstatning er sendt skal straks meldes fylkesmannen. Om dyreeier ikke melder om dyr som er gjenfunnet skal erstatning avkortes eller bortfalle.</article></article></li></ul></article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;5" data-name="&#xA7;5" id="paragraf-5">
        <h2 class="legalArticleHeader"><span class="legalArticleValue">&#xA7; 5</span>. <span class="legalArticleTitle">S&#xE6;rlige vilk&#xE5;r</span></h2>
        <article class="legalP" id="paragraf-5-ledd-1">Det kan i s&#xE6;rlige tilfeller knyttes andre vilk&#xE5;r til utbetaling av erstatning.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;6" data-name="&#xA7;6" id="paragraf-6">
        <h2 class="legalArticleHeader"><span class="legalArticleValue">&#xA7; 6</span>. <span class="legalArticleTitle">Rovvilttap p&#xE5;vist ved unders&#xF8;kelse av gjenfunnet husdyr</span></h2>
        <article class="legalP" id="paragraf-6-ledd-1">D&#xF8;de eller skadde husdyr anses drept eller skadet av rovvilt n&#xE5;r de blir funnet og Statens naturoppsyns unders&#xF8;kelser viser en sannsynlighetsovervekt for at husdyret er drept eller skadet av rovvilt.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;7" data-name="&#xA7;7" id="paragraf-7">
        <h2 class="legalArticleHeader"><span class="legalArticleValue">&#xA7; 7</span>. <span class="legalArticleTitle">Rovvilttap sannsynliggjort ved oppfyllelse av faste kriterier</span></h2>
        <article class="legalP" id="paragraf-7-ledd-1">Tap av alle husdyr utover normaltap anses som tapt til rovvilt n&#xE5;r f&#xF8;lgende kriterier er oppfylt:<ul class="defaultList"><li data-li-identifier="a)" data-name="a)"><article class="listArticle" id="paragraf-7-ledd-1-punkt-1"><article class="legalP" id="paragraf-7-ledd-1-punkt-1-ledd-1">Beiteomr&#xE5;det har fast bestand av rovvilt,</article></article></li><li data-li-identifier="b)" data-name="b)"><article class="listArticle" id="paragraf-7-ledd-1-punkt-2"><article class="legalP" id="paragraf-7-ledd-1-punkt-2-ledd-1">det er p&#xE5;vist regelmessig rovviltskade p&#xE5; husdyr i beiteomr&#xE5;det i beitesesongen,</article></article></li><li data-li-identifier="c)" data-name="c)"><article class="listArticle" id="paragraf-7-ledd-1-punkt-3"><article class="legalP" id="paragraf-7-ledd-1-punkt-3-ledd-1">tapsbildet er sammenfallende med kunnskap og erfaring om skadem&#xF8;nster voldt av tilstedev&#xE6;rende rovviltart og</article></article></li><li data-li-identifier="d)" data-name="d)"><article class="listArticle" id="paragraf-7-ledd-1-punkt-4"><article class="legalP" id="paragraf-7-ledd-1-punkt-4-ledd-1">tapsbildet er sammenfallende med sammenlignbare besetninger i beiteomr&#xE5;det eller n&#xE6;rliggende beiteomr&#xE5;der.</article></article></li></ul></article>
        <article class="legalP" id="paragraf-7-ledd-2">Dersom ett eller flere av kriteriene ikke er oppfylt, skal sannsynlighetsvurderingen for hele tapet gj&#xF8;res i henhold til &#xA7; 8.</article>
        <article class="legalP" id="paragraf-7-ledd-3">Dyr som er konstatert tapt til annet enn rovvilt, erstattes ikke i henhold til &#xA7; 7.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;8" data-name="&#xA7;8" id="paragraf-8">
        <h2 class="legalArticleHeader"><span class="legalArticleValue">&#xA7; 8</span>. <span class="legalArticleTitle">Rovvilttap sannsynliggjort ved &#xF8;vrige omstendigheter</span></h2>
        <article class="legalP" id="paragraf-8-ledd-1">Tap ut over normaltap, som ikke er ansett tapt til rovvilt etter &#xA7; 6 eller &#xA7; 7, anses som tapt til rovvilt n&#xE5;r &#xF8;vrige omstendigheter viser en sannsynlighetsovervekt for at det enkelte dyr er drept eller skadet av rovvilt.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;9" data-name="&#xA7;9" id="paragraf-9">
        <h2 class="legalArticleHeader"><span class="legalArticleValue">&#xA7; 9</span>. <span class="legalArticleTitle">Erstatning</span></h2>
        <article class="legalP" id="paragraf-9-ledd-1">Erstatning gis for husdyr som er p&#xE5;vist tapt til rovvilt etter &#xA7; 6 og for husdyr som er sannsynliggjort tapt til rovvilt etter &#xA7; 7 eller &#xA7; 8. Tapte eller skadde hunder som nevnt i &#xA7; 2 bokstav a erstattes kun n&#xE5;r de er p&#xE5;vist tapt til rovvilt etter &#xA7; 6.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;10" data-name="&#xA7;10" id="paragraf-10">
        <h2 class="legalArticleHeader"><span class="legalArticleValue">&#xA7; 10</span>. <span class="legalArticleTitle">Avkortning eller bortfall av erstatning</span></h2>
        <article class="legalP" id="paragraf-10-ledd-1">Dersom vilk&#xE5;r for erstatning i &#xA7; 4 og &#xA7; 5 ikke er oppfylt, skal erstatningen avkortes eller bortfalle i sin helhet.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;11" data-name="&#xA7;11" id="paragraf-11">
        <h2 class="legalArticleHeader"><span class="legalArticleValue">&#xA7; 11</span>. <span class="legalArticleTitle">Erstatning for tap av enkeltdyr</span></h2>
        <article class="legalP" id="paragraf-11-ledd-1">Full erstatning for tap av sau og geit ytes etter sats for grunnverdi fastsatt av Milj&#xF8;direktoratet p&#xE5; bakgrunn av slaktevekter og priser for angjeldende taps&#xE5;r.</article>
        <article class="legalP" id="paragraf-11-ledd-2">Som full erstatning for sau og lam regnes den sats for grunnverdi som dekker forventet slakteverdi og verdi av biprodukter ved normal levering til slakteri.</article>
        <article class="legalP" id="paragraf-11-ledd-3">Grunnverdien beregnes p&#xE5; grunnlag av gjennomsnittsverdier for leveranse av sau og lam p&#xE5; landsbasis. Distriktstilskudd beregnes for det enkelte bruk i henhold til brukets beliggenhet.</article>
        <article class="legalP" id="paragraf-11-ledd-4">Som full erstatning for voksen melkegeit regnes slakteverdi pluss distriktstillegg, tapt melkeproduksjon og redusert melkeproduksjon &#xE5;ret etter tapet. Som full erstatning for p&#xE5;satt kje regnes dobbel slakteverdi pluss distriktstillegg.</article>
        <article class="legalP" id="paragraf-11-ledd-5">For storfe, hest og hunder som nevnt i &#xA7; 2 bokstav a fastsettes erstatningsverdien av erstatningsmyndigheten.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;12" data-name="&#xA7;12" id="paragraf-12">
        <h2 class="legalArticleHeader"><span class="legalArticleValue">&#xA7; 12</span>. <span class="legalArticleTitle">Erstatning for f&#xF8;lgekostnader knyttet til det enkelte dyr</span></h2>
        <article class="legalP" id="paragraf-12-ledd-1">I tillegg til erstatning etter &#xA7; 11 kan det ytes erstatning for dokumenterte kostnader, ulemper og f&#xF8;lgetap som st&#xE5;r i direkte &#xE5;rsakssammenheng med tap av eller skade p&#xE5; det enkelte dyr. For sau ytes erstatning for f&#xF8;lgekostnader knyttet til det enkelte dyr som<ul class="defaultList"><li data-li-identifier="a)" data-name="a)"><article class="listArticle" id="paragraf-12-ledd-1-punkt-1"><article class="legalP" id="paragraf-12-ledd-1-punkt-1-ledd-1">livdyrverdi for tapte lam</article></article></li><li data-li-identifier="b)" data-name="b)"><article class="listArticle" id="paragraf-12-ledd-1-punkt-2"><article class="legalP" id="paragraf-12-ledd-1-punkt-2-ledd-1">redusert fremtidig produksjon ved tap av voksne s&#xF8;yer.</article></article></li></ul></article>
        <article class="legalP" id="paragraf-12-ledd-2">For geit, storfe og hest m&#xE5; dyreeier legge frem n&#xF8;dvendig dokumentasjon som grunnlag for vurdering av f&#xF8;lgekostnader. Slik erstatning kan ikke gis for hunder som nevnt i &#xA7; 2 bokstav a.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;13" data-name="&#xA7;13" id="paragraf-13">
        <h2 class="legalArticleHeader"><span class="legalArticleValue">&#xA7; 13</span>. <span class="legalArticleTitle">Erstatning for f&#xF8;lgekostnader i besetningen</span></h2>
        <article class="legalP" id="paragraf-13-ledd-1">I tillegg til erstatning etter &#xA7; 11 og &#xA7; 12 kan det ytes erstatning for dokumenterte omkostninger, ulemper og f&#xF8;lgeskader p&#xE5; besetningsniv&#xE5;. Slik erstatning kan ikke gis for hunder som nevnt i &#xA7; 2 bokstav a.</article>
        <article class="legalP" id="paragraf-13-ledd-2">Erstatning for f&#xF8;lgekostnader i sauebesetninger ytes etter satser som gir &#xF8;kt erstatning ved &#xF8;kende tap. Det ytes erstatning for<ul class="defaultList"><li data-li-identifier="a)" data-name="a)"><article class="listArticle" id="paragraf-13-ledd-2-punkt-1"><article class="legalP" id="paragraf-13-ledd-2-punkt-1-ledd-1">redusert avlsmessig fremgang som skyldes rovvilttap</article></article></li><li data-li-identifier="b)" data-name="b)"><article class="listArticle" id="paragraf-13-ledd-2-punkt-2"><article class="legalP" id="paragraf-13-ledd-2-punkt-2-ledd-1">&#xF8;kt arbeidsforbruk i beitetida og andre f&#xF8;lgekostnader.</article></article></li></ul></article>
        <article class="legalP" id="paragraf-13-ledd-3">Erstatningen for andre f&#xF8;lgekostnader kan ikke settes h&#xF8;yere enn erstatningen for &#xF8;kt arbeidsforbruk.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;14" data-name="&#xA7;14" id="paragraf-14">
        <h2 class="legalArticleHeader"><span class="legalArticleValue">&#xA7; 14</span>. <span class="legalArticleTitle">Individuell beregning av erstatning</span></h2>
        <article class="legalP" id="paragraf-14-ledd-1">Dyreeier kan kreve at fastsettelse av erstatning i henhold til &#xA7; 11 utf&#xF8;res med bakgrunn i individuelle besetningsdata og n&#xF8;dvendig dokumentasjon av disse. Valget av denne behandlingsm&#xE5;ten er bindende for dyreeier.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;15" data-name="&#xA7;15" id="paragraf-15">
        <h2 class="legalArticleHeader"><span class="legalArticleValue">&#xA7; 15</span>. <span class="legalArticleTitle">Om s&#xF8;knad</span></h2>
        <article class="legalP" id="paragraf-15-ledd-1">S&#xF8;knad om erstatning skal fremmes elektronisk gjennom Elektronisk s&#xF8;knadssenter senest 1. november i taps&#xE5;ret.</article>
        <article class="legalP" id="paragraf-15-ledd-2">Fylkesmannen behandler s&#xF8;knadene og utbetaler erstatning. Utbetaling skal som hovedregel skje innen 31. desember i taps&#xE5;ret.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;16" data-name="&#xA7;16" id="paragraf-16">
        <h2 class="legalArticleHeader"><span class="legalArticleValue">&#xA7; 16</span>. <span class="legalArticleTitle">Klageadgang</span></h2>
        <article class="legalP" id="paragraf-16-ledd-1">Milj&#xF8;direktoratet er klageinstans for fylkesmannens vedtak.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;17" data-name="&#xA7;17" id="paragraf-17">
        <h2 class="legalArticleHeader"><span class="legalArticleValue">&#xA7; 17</span>. <span class="legalArticleTitle">Krav om tilbakebetaling</span></h2>
        <article class="legalP" id="paragraf-17-ledd-1">Dersom dyreeier har mottatt erstatning i strid med redelighet og god tro, kan bel&#xF8;pet kreves tilbakebetalt. Utbetalt erstatning skal kreves tilbakebetalt dersom dyreeier uaktsomt har gitt feilaktige, mangelfulle eller misvisende opplysninger. Dersom utbetalingen skyldes feil fra myndighetenes side og dyreeier burde ha forst&#xE5;tt dette, kan bel&#xF8;pet kreves tilbakebetalt. Dersom mottatt forskudd eller &#xE0; konto utbetaling overstiger endelig erstatningsbel&#xF8;p, skal overskytende bel&#xF8;p tilbakebetales.</article>
        <article class="legalP" id="paragraf-17-ledd-2">Den som i forbindelse med s&#xF8;knad om erstatning gir uriktige eller ufullstendige opplysninger som han eller hun vet eller m&#xE5; forst&#xE5; kan f&#xF8;re til at det blir utbetalt erstatning han eller hun ikke har krav p&#xE5;, mister ethvert erstatningskrav i anledning samme beitesesong. Dersom forholdet bare er lite klanderverdig, bare ang&#xE5;r en liten del av kravet eller dersom det ellers foreligger s&#xE6;rlige grunner, kan han eller hun likevel f&#xE5; delvis erstatning.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;18" data-name="&#xA7;18" id="paragraf-18">
        <h2 class="legalArticleHeader"><span class="legalArticleValue">&#xA7; 18</span>. <span class="legalArticleTitle">Erstatning for andre arter i s&#xE6;rlige tilfeller</span></h2>
        <article class="legalP" id="paragraf-18-ledd-1">Milj&#xF8;direktoratet kan etter s&#xF8;knad fra dyreeier i s&#xE6;rlige tilfeller utbetale erstatning for tap av eller skade p&#xE5; andre husdyrarter enn de som er nevnt i &#xA7; 2 bokstav a. Et vilk&#xE5;r for &#xE5; ta slike s&#xF8;knader under behandling er at unders&#xF8;kelse i samsvar med &#xA7; 6 har p&#xE5;vist at rovvilt har for&#xE5;rsaket tapet eller skaden. Erstatningen i slike tilfeller fastsettes i samsvar med reglene i &#xA7; 11 femte ledd og &#xA7; 12 annet ledd.</article>
        <article class="legalP" id="paragraf-18-ledd-2">Direktoratet kan tilsvarende ogs&#xE5; utbetale erstatning dersom det ved unders&#xF8;kelse i samsvar med &#xA7; 6 er p&#xE5;vist tap eller skade forvoldt av hav&#xF8;rn p&#xE5; husdyrarter som nevnt i &#xA7; 2 bokstav a.</article>
        <article class="legalP" id="paragraf-18-ledd-3">Departementet er klageinstans for Milj&#xF8;direktoratets vedtak.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;19" data-name="&#xA7;19" id="paragraf-19">
        <h2 class="legalArticleHeader"><span class="legalArticleValue">&#xA7; 19</span>. <span class="legalArticleTitle">Dispensasjon</span></h2>
        <article class="legalP" id="paragraf-19-ledd-1">Milj&#xF8;direktoratet kan i s&#xE6;rlige tilfeller dispensere fra bestemmelsene i &#xA7; 4 f&#xF8;rste ledd bokstav c og e, samt &#xA7; 10.</article>
      </article>
      <article class="legalArticle" data-lovdata-URL="LTI/forskrift/2014-05-30-677/&#xA7;20" data-name="&#xA7;20" id="paragraf-20">
        <h2 class="legalArticleHeader"><span class="legalArticleValue">&#xA7; 20</span>. <span class="legalArticleTitle">Ikrafttredelse</span></h2>
        <article class="legalP" id="paragraf-20-ledd-1">Forskriften gjelder fra 1. juni 2014.</article>
        <article class="legalP" id="paragraf-20-ledd-2">Fra samme tidspunkt oppheves forskrift 2. juli 1999 nr. 720 om erstatning for tap og f&#xF8;lgekostnader n&#xE5;r husdyr blir drept eller skadet av rovvilt.</article>
      </article>
      <section class="section" id="kapittel-1" data-lovdata-URL="LTI/forskrift/2014-05-30-677/KAPITTEL_1">
        <h2>Retningslinjer til forskrift om erstatning n&#xE5;r husdyr blir drept eller skadet av rovvilt.</h2>
        <article class="defaultP">
          <i>Retningslinjer til &#xA7; 1</i>
        </article>
        <article class="legalP" id="kapittel-1-ledd-1">Etter loven vil erstatning ytes n&#xE5;r husdyr er drept eller forsvunnet, og erstatningsmyndigheten finner at det er sannsynlighetsovervekt for at tapet skyldes rovvilt. Det kan ogs&#xE5; gis erstatning hvis husdyr blir skadet av rovvilt, men ikke drept. Dersom et skadet dyr lar seg restituere fullt ut gjennom f.eks. veterin&#xE6;rbehandling, skal kostnadene ved denne behandlingen dekkes, s&#xE5;fremt den ikke overstiger dyrets verdi. Der skadde dyr ikke lar seg restituere, og skaden beviselig f&#xF8;rer til en verdiforringelse ved levering p&#xE5; slakteri, kan differansen mellom oppn&#xE5;dd verdi og forventet verdi dekkes.</article>
        <article class="legalP" id="kapittel-1-ledd-2">I enkelte tilfeller kan rovvilt opptre i et omr&#xE5;de eller i en besetning og f&#xF8;re til betydelig uro, uten at husdyr blir drept eller skadet. Dersom slik p&#xE5;virkning er langvarig kan det tenkes at husdyr p&#xE5;f&#xF8;res redusert produksjon. Omfang og &#xF8;konomisk betydning av et slikt eventuelt tap vil imidlertid v&#xE6;re vanskelig &#xE5; beregne. Det forutsettes at brukere som omfattes av slik p&#xE5;virkning straks tar kontakt med fylkesmannen for vurdering av mulige forebyggende tiltak. Eventuelle effekter som f&#xF8;lge av slik uro i besetninger som ikke lider tap av dyr, omfattes ikke av dette regelverk. For besetninger som har erstatningsberettigede tap vises det til &#xA7; 13.</article>
        <article class="legalP" id="kapittel-1-ledd-3">Ved god dokumentasjon av driftsmessige forhold og p&#xE5;visning av rovviltskade, vil dyreeier bygge et godt kunnskapsunderlag vedr&#xF8;rende tap av dyr i egen besetning. Kombinert med solide bestandsoversikter fra Nasjonalt overv&#xE5;kingsprogram for rovvilt ved Rovdata, kan erstatningsmyndigheten f&#xE5; et godt beslutningsunderlag for vurdering av erstatning ved tap. Det samme grunnlaget vil gi dyreier og forvaltningsmyndigheter bakgrunn for &#xE5; iverksette tiltak for &#xE5; redusere tap gjennom beitesesongen og for senere beitesesonger.</article>
        <article class="defaultP" margin-top="true">
          <i>Retningslinjer til &#xA7; 2</i>
        </article>
        <article class="defaultP" margin-top="true">
          <i>Bokstav a og b:</i>
        </article>
        <article class="legalP" id="kapittel-1-ledd-4">Forskriftens virkeomr&#xE5;de er avgrenset til &#xE5; gjelde situasjoner der &#xE9;n av de fem rovviltartene: gaupe, jerv, bj&#xF8;rn, ulv og konge&#xF8;rn f&#xF8;rer til tap eller skade p&#xE5; husdyrartene sau, geit, storfe og/eller hest, samt de nevnte typer brukshunder. Dette inneb&#xE6;rer at det normalt ikke ytes erstatning for tilfeller der rovvilt volder tap eller skade p&#xE5; andre husdyrarter, selv om skaden er p&#xE5;vist ved unders&#xF8;kelse i samsvar med &#xA7; 6. Milj&#xF8;direktoratet kan likevel i s&#xE6;rlige tilfeller fravike dette, jf. &#xA7; 18.</article>
        <article class="defaultP" margin-top="true">
          <i>Bokstav c:</i>
        </article>
        <article class="legalP" id="kapittel-1-ledd-5">Forskriften definerer tap av husdyr som det eller de dyr som dyreeier mister eller gjenfinner som skadet, og der &#xE5;rsaken med sannsynlighetsovervekt fastsl&#xE5;s &#xE5; v&#xE6;re rovvilt. Dette omfatter dyr som gjenfinnes som kadaver og hvor unders&#xF8;kelse viser sannsynlighetsovervekt for at d&#xF8;ds&#xE5;rsaken er rovvilt, jf. &#xA7; 6. Det omfatter ogs&#xE5; dyr som forsvinner, og hvor det foreligger en sannsynlighetsovervekt for at &#xE5;rsaken er rovvilt, jf. &#xA7; 7 og &#xA7; 8.</article>
        <article class="defaultP" margin-top="true">
          <i>Bokstav d:</i>
        </article>
        <article class="legalP" id="kapittel-1-ledd-6">Normaltapet er det tapet av husdyr som erfaringsmessig inntreffer i en besetning p&#xE5; utmarksbeite uten forekomst av rovvilt. Det er s&#xF8;kerens ansvar &#xE5; dokumentere normaltap i egen besetning. Normaltap beregnes prim&#xE6;rt p&#xE5; bakgrunn av besetningsdata som oppgis av dyreeier. Det m&#xE5; her forutsettes av dyreeier kan fremlegge dokumentasjon for slike data for en periode p&#xE5; minst 8&#x2013;10 foreg&#xE5;ende &#xE5;r.</article>
        <article class="legalP" id="kapittel-1-ledd-7">Det kan imidlertid ogs&#xE5; benyttes satser for normaltap for ett enkelt beiteomr&#xE5;de, eller ved bruk av gjennomsnittlig tap for fylket, regionen eller kommunen basert p&#xE5; data fra Organisert beitebruk. Erstatningsmyndigheten har anledning til &#xE5; beregne normaltapet p&#xE5; andre m&#xE5;ter der dette er hensiktsmessig. Der slik dokumentasjon fra brukeren ikke foreligger, fastsetter erstatningsmyndigheten normaltapet p&#xE5; bakgrunn av generelle data i vedkommende sankelag, kommune eller region, fortrinnsvis basert p&#xE5; data fra Organisert beitebruk.</article>
        <article class="defaultP" margin-top="true">
          <i>Bokstav e:</i>
        </article>
        <article class="legalP" id="kapittel-1-ledd-8">Erstatning for tap inneb&#xE6;rer dekning av det direkte &#xF8;konomiske tap som dyreeier er p&#xE5;f&#xF8;rt for tap av dyr i henhold til forskriften &#xA7; 2 bokstav c. Dette &#xF8;konomiske tapet skal beregnes i henhold til de regler som er gitt i forskriften, jf. kap. V. Normalt vil tapet beregnes som forventet slakteverdi for det/de tapte dyr med tilh&#xF8;rende tilskudd. For enkelte kategorier tap kan det imidlertid ikke benyttes slakteverdi ved beregningene. I slike tilfeller kan det ogs&#xE5; v&#xE6;re gjenanskaffelsesverdien som skal benyttes, jf. &#xA7; 11 femte ledd.</article>
        <article class="defaultP" margin-top="true">
          <i>Bokstav f:</i>
        </article>
        <article class="legalP" id="kapittel-1-ledd-9">Erstatning for f&#xF8;lgekostnader er normalt knyttet til tap av ett eller flere dyr. Det vil i mange tilfeller ikke v&#xE6;re mulig &#xE5; komme frem til en dekkende og presis beregning av slike kostnader, men det finnes et betydelig erfaringsmateriale for enkelte tapssituasjoner og skadetyper, hvor beregning av erstatningene er gitt i forskriften. For slike tilfeller skal forskriftens beregningsregler i &#xA7; 12 og &#xA7; 13 benyttes, selv om dette kan gi et utbetalt bel&#xF8;p som avviker fra de faktisk dokumenterte kostnader. Dette gjelder ogs&#xE5; der bruker ber om individuell behandling i henhold til forskriften &#xA7; 14.</article>
        <article class="defaultP" margin-top="true">
          <i>Retningslinjer til &#xA7; 3</i>
        </article>
        <article class="legalP" id="kapittel-1-ledd-10">Dyreeier har etter s&#xF8;knad krav p&#xE5; erstatning etter de vilk&#xE5;r som er nevnt i forskriften. Bestemmelsen forutsetter at det faktisk foreligger en s&#xF8;knad fra den som har v&#xE6;rt ber&#xF8;rt av tap eller skade. S&#xF8;knad skal fremmes i tr&#xE5;d med bestemmelsene i forskriften &#xA7; 15. Den som ikke fremmer slik s&#xF8;knad innen den fastsatte frist taper retten til erstatning.</article>
        <article class="legalP" id="kapittel-1-ledd-11">Reglene inneb&#xE6;rer ogs&#xE5; et skille mellom erstatning for tap og erstatning for f&#xF8;lgekostnader. Det forhold at en s&#xF8;ker tilkjennes erstatning for tap av ett eller flere dyr vil ikke automatisk gi erstatning for f&#xF8;lgekostnader. Bakgrunnen for denne sondringen er at det i enkelttilfeller ikke vil foreligge merkostnader utover det som f&#xF8;lger direkte av erstatning for tap. I slike tilfeller skal det ikke tilst&#xE5;s erstatning for f&#xF8;lgekostnader. For de vanlige skadetyper er likevel hovedregelen at tap f&#xF8;rer til f&#xF8;lgekostnader. For slike er f&#xF8;lgekostnadenes &#xF8;konomiske effekt gitt direkte i regelverket og skal beregnes i henhold til dette, jf. kap V.</article>
        <article class="legalP" id="kapittel-1-ledd-12">Forskriften gjelder ogs&#xE5; normalt for dyr som norske dyreeiere taper p&#xE5; beite i naboland, forutsatt at de er sluppet p&#xE5; beite p&#xE5; norsk side av riksgrensen. Det avgj&#xF8;rende er hvorvidt eier tilfredsstiller kravene gitt i forskriften &#xA7; 3. For enkelte bruk/driftsformer er det likevel ikke anledning til &#xE5; yte erstatning. Disse begrensninger er gitt direkte i forskriften:</article>
        <article class="defaultP" margin-top="true">
          <i>Bokstav a:</i>
        </article>
        <article class="legalP" id="kapittel-1-ledd-13">Eier som har et produksjonsomfang som er lavere enn det som gir rett til produksjonstillegg etter jordbruksavtalen, har ikke rett til erstatning. V&#xE6;rringer, sauavlslag eller tilsvarende kan likevel f&#xE5; tilkjent erstatning dersom de lider tap. Denne muligheten er avgrenset til de tilfeller slike strukturer enten selv st&#xE5;r som eier av dyr, eller p&#xE5; vegne av en eiersammenslutning disponerer dyr p&#xE5; vegne av fellesskapet.</article>
        <article class="defaultP" margin-top="true">
          <i>Bokstav b:</i>
        </article>
        <article class="legalP" id="kapittel-1-ledd-14">Dersom dyreeier er et selskap eller liknende, m&#xE5; selskapets hovedsete ligge i Norge for at det kan ytes erstatning.</article>
        <article class="defaultP" margin-top="true">
          <i>Bokstav c:</i>
        </article>
        <article class="legalP" id="kapittel-1-ledd-15">Fristen for innlevering av s&#xF8;knad er 1. november i taps&#xE5;ret. Dersom dyreeier ikke overholder fristen, skal s&#xF8;knaden avvises. Det vil i enkelte tilfeller v&#xE6;re mulig for s&#xF8;ker &#xE5; f&#xE5; utsatt frist for innlevering av s&#xF8;knad. Dette m&#xE5; skje i samr&#xE5;d med erstatningsmyndigheten, jf. &#xA7; 15 med kommentarer.</article>
        <article class="defaultP" margin-top="true">
          <i>Retningslinjer til &#xA7; 4</i>
        </article>
        <article class="legalP" id="kapittel-1-ledd-16">For &#xE5; kunne yte full erstatning for alle dyr som er sannsynliggjort tapt til rovvilt etter kapittel 3 forutsettes det at n&#xF8;dvendige vilk&#xE5;r er oppfylt. Slike vilk&#xE5;r vil kunne variere bl.a. med hvilke husdyrarter som benyttes, og hvilke rovviltarter som opptrer. Erstatningsmyndigheten m&#xE5; derfor ut&#xF8;ve et skj&#xF8;nn i vurderingen av om alle relevante vilk&#xE5;r er oppfylt.</article>
        <article class="defaultP" margin-top="true">
          <i>Bokstav a:</i>
        </article>
        <article class="legalP" id="kapittel-1-ledd-17">Erstatningsutm&#xE5;lingen skal ses i sammenheng med de forebyggende tiltak som iverksettes. Det er de skadetilfellene som en ikke klarer &#xE5; unng&#xE5;, som skal dekkes gjennom erstatningsordningen. Sp&#xF8;rsm&#xE5;let om reduksjon eller bortfall i erstatningen etter forskriften &#xA7; 4 bokstav a vil bero p&#xE5; en bred vurdering der sp&#xF8;rsm&#xE5;let om hva som vil v&#xE6;re relevante handlingsalternativer for &#xE5; forebygge tap m&#xE5; vurderes opp mot de verdier som st&#xE5;r p&#xE5; spill og den foreliggende risiko. H&#xF8;yesterett har i dom avsagt 10. oktober 2012 redegjort n&#xE6;rmere for hva som ligger i dyreeiers plikt til &#xE5; handle aktsomt og gj&#xF8;re det som med rimelighet kan forventes for &#xE5; avverge eller redusere tap.</article>
        <article class="legalP" id="kapittel-1-ledd-18">Ved fylkesmannens avgj&#xF8;relse av om erstatningen helt eller delvis skal falle bort, skal det legges opp til en bred vurdering hvor alle tilgjengelige virkemidler kan trekkes inn, forutsatt at det er rimelig &#xE5; kreve at den n&#xE6;ringsdrivende benytter disse. Her vil ingen virkemiddel etter sin art v&#xE6;re utelukket. Det gjelder ogs&#xE5; tiltak som inneb&#xE6;rer at buskapen benytter andre beitearealer enn de som tilligger g&#xE5;rden, selv om dette vil kunne bli en mer varig situasjon. Retten til erstatning bygger p&#xE5; den forutsetning at dyreeier selv har et ansvar for &#xE5; ta n&#xF8;dvendige initiativ for &#xE5; iverksette relevante forebyggende tiltak, det vil si en slags tilpasningsplikt.</article>
        <article class="legalP" id="kapittel-1-ledd-19">Det forutsettes ikke at dyreeier avvikler driften eller omstiller til annen n&#xE6;ringsvirksomhet for &#xE5; unng&#xE5; avkorting eller bortfall av erstatning etter denne bestemmelsen.</article>
        <article class="legalP" id="kapittel-1-ledd-20">Dyr p&#xE5; utmarksbeite m&#xE5; v&#xE6;re friske. Det er st&#xF8;rre risiko for &#xE5; tape syke dyr p&#xE5; utmarksbeite enn friske dyr. N&#xE5;r syke enkeltdyr registreres eller det er forhold i besetningen som kan tyde p&#xE5; utbrudd av sykdom det ikke er vaksinert mot, skal ikke dyr slippes p&#xE5; utmarksbeite.</article>
        <article class="legalP" id="kapittel-1-ledd-21">Det m&#xE5; ikke slippes dyr for tidlig p&#xE5; utmarksbeite. Det m&#xE5; ikke sendes dyr p&#xE5; utmarksbeite f&#xF8;r beitet gir tilstrekkelig n&#xE6;ring. Reduseres dyrenes kondisjon, &#xF8;ker dette risikoen for at dyret enten blir drept av rovvilt eller tapes av andre &#xE5;rsaker. Spesielt sm&#xE5; lam kan v&#xE6;re utsatt for predasjon fra blant annet konge&#xF8;rn og rev i den f&#xF8;rste tida p&#xE5; beitet (reveskader er ikke erstatningsberettiget). I omr&#xE5;der hvor en kan forvente tidlige lammetap kan det settes vilk&#xE5;r fra fylkesmannen eller Mattilsynet. Vilk&#xE5;rene kan gjelde blant annet st&#xF8;rrelse p&#xE5; lam og at de er i god kondisjon f&#xF8;r de slippes p&#xE5; utmarksbeite. Dette gir en direkte forebyggende effekt.</article>
        <article class="legalP" id="kapittel-1-ledd-22">Lam og morl&#xF8;se lam m&#xE5; ikke sendes for tidlig p&#xE5; utmarksbeite. Lam b&#xF8;r v&#xE6;re minst 14 dager gamle ved beiteslipp. S&#xF8;yer med lam skal ha tilstrekkelig melkeproduksjon i forhold til lammenes behov. Morl&#xF8;se lam kan ikke sendes ut p&#xE5; beite f&#xF8;r de har utviklet god dr&#xF8;vtyggerfunksjon med tilstrekkelig f&#xF4;ropptak.</article>
        <article class="legalP" id="kapittel-1-ledd-23">Mottar en dyreeier erstatning for tap til fredet rovvilt, skal besetningen p&#xE5;f&#xF8;lgende &#xE5;r kodemerkes for lammetall.</article>
        <article class="legalP" id="kapittel-1-ledd-24">Forebyggende helsetiltak for &#xE5; redusere tap og un&#xF8;dvendig risiko skal gjennomf&#xF8;res. Forebygging av sykdommer, snyltedyr og parasittisme er viktig for &#xE5; hindre tap. Dette sikrer at besetningen best&#xE5;r av friske dyr som i st&#xF8;rre grad kan unng&#xE5; &#xE5; bli drept av rovvilt eller g&#xE5; tapt av andre &#xE5;rsaker. De enkelte helsetiltak er avhengig av hva lokale forhold krever.</article>
        <article class="legalP" id="kapittel-1-ledd-25">Innsanking av dyr fra utmarksbeite skal tilpasses beitekvalitet, v&#xE6;rforhold og rovviltsituasjon. Den generelle risiko for tap av husdyr &#xF8;ker jo lenger dyra g&#xE5;r ute p&#xE5; beite om h&#xF8;sten. Spesielt i omr&#xE5;der med bj&#xF8;rn og jerv, er det h&#xF8;y sannsynlighet for &#xF8;kt skadefrekvens utover h&#xF8;sten. Samtidig &#xF8;ker sjansen for frost og sn&#xF8;fall samt at beiteplantenes kvalitet reduseres. Dyreeier er derfor ansvarlig for &#xE5; sanke inn dyra ved normal sankedato for omr&#xE5;det. I tilfeller der husdyr har beitet i utmark etter normal sankedato, skal dyreeier opplyse om &#xE5;rsak til at dette har skjedd.</article>
        <article class="legalP" id="kapittel-1-ledd-26">Dyreeier har selvstendig ansvar for &#xE5; f&#xF8;lge opp en akutt situasjon, herunder p&#xE5; eget initiativ &#xE5; opps&#xF8;ke aktuelle tiltak og mulige st&#xF8;tteordninger. Dette omfatter alle tiltak som kan redusere tap av bufe p&#xE5; utmarksbeite uansett taps&#xE5;rsaker. Det er naturlig at dyreeier selv s&#xF8;ker r&#xE5;d og/eller faglig assistanse for &#xE5; l&#xF8;se problemer som oppst&#xE5;r. Oppst&#xE5;r det akutte situasjoner, enten ved stor uro i flokken, savnede, drepte eller skadde dyr, b&#xF8;r dyreeier henvende seg til fylkesmannen for eventuell utredning av l&#xF8;sninger som kan virke forebyggende.</article>
        <article class="legalP" id="kapittel-1-ledd-27">For tiltak som g&#xE5;r utover det som med rimelighet kan forventes iverksatt av brukeren, jf. &#xA7; 4 bokstav a, kan det offentlige stille til r&#xE5;dighet midler til aktuelle forebyggende tiltak. Slike midler stilles normalt til disposisjon etter s&#xF8;knad fra brukeren. Tilsagn og aksept skal v&#xE6;re skriftlig med avklarte &#xF8;konomiske rammer.</article>
        <article class="legalP" id="kapittel-1-ledd-28">N&#xE5;r tilskudd til forebyggende tiltak er gitt, er dyreeier pliktig til &#xE5; gjennomf&#xF8;re tiltak etter de avtaler som er inng&#xE5;tt. Dersom brukeren etter at avtale er inng&#xE5;tt likevel ikke f&#xF8;lger opp slike tiltak, skal erstatningen avkortes eller bortfalle helt, jf. &#xA7; 10.</article>
        <article class="legalP" id="kapittel-1-ledd-29">Bortfall eller avkorting av erstatning er ikke begrenset til de tilfeller hvor dyreeier har akseptert et tilbud om st&#xF8;tte, eller at bindende avtale om forebyggende tiltak er inng&#xE5;tt. Fylkesmannen kan i akutte tapssituasjoner p&#xE5;legge dyreeier &#xE5; gjennomf&#xF8;re forebyggende tiltak som et vilk&#xE5;r for eventuell fremtidig erstatning.</article>
        <article class="defaultP" margin-top="true">
          <i>Bokstav b:</i>
        </article>
        <article class="legalP" id="kapittel-1-ledd-30">Dyreeieren er selv ansvarlig for at dyreholdet er i tr&#xE5;d med lov 19. juni 2009 nr. 97 om dyrevelferd og tilh&#xF8;rende forskrifter, herunder ogs&#xE5; retningslinjer gitt av Landbruks- og matdepartementet og/eller Mattilsynet.</article>
        <article class="defaultP" margin-top="true">
          <i>Bokstav c:</i>
        </article>
        <article class="legalP" id="kapittel-1-ledd-31">Det skal f&#xF8;res tilsyn med dyr p&#xE5; utmarksbeite i et omfang som er tilpasset besetningsst&#xF8;rrelse og lokal risikovurdering. Med tilsyn forst&#xE5;s en inspeksjon av beiteomr&#xE5;det og et n&#xF8;dvendig antall av dyra for &#xE5; fastsl&#xE5; om det er behov for tiltak. Tilsynsfrekvens vil v&#xE6;re avhengig av hvor oversiktlig beiteomr&#xE5;det er og st&#xF8;rrelse p&#xE5; besetningen. En m&#xE5;lsetting er &#xE5; hindre un&#xF8;dvendig lidelse hos dyra. I omr&#xE5;der der det er kjent at rovvilt er en risikofaktor, m&#xE5; tilsynsfrekvens v&#xE6;re h&#xF8;yere enn i omr&#xE5;der uten eller med tilfeldig forekomst av rovvilt. Det skal uansett utf&#xF8;res tilsyn minst &#xE9;n gang i uka.</article>
        <article class="legalP" id="kapittel-1-ledd-32">Dyreeier har plikt til &#xE5; avdekke tap s&#xE5; tidlig som mulig, og det er dyreeiers selvstendige ansvar &#xE5; sannsynliggj&#xF8;re at tap er for&#xE5;rsaket av rovvilt. Det er SNO som utf&#xF8;rer skadedokumentasjon. Straks et taps- eller skadetilfelle avdekkes, hvor det antas at rovvilt er skadevolder, skal det gis melding til SNOs rovviltkontakter.</article>
        <article class="legalP" id="kapittel-1-ledd-33">Innmelding av kadavre og skadde dyr har bl.a. f&#xF8;lgende m&#xE5;lsettinger:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-33-punkt-1"><article class="legalP" id="kapittel-1-ledd-33-punkt-1-ledd-1">gi grunnlag for &#xE5; yte erstatning til skadelidte, og for &#xE5; sannsynliggj&#xF8;re skade i beiteomr&#xE5;det</article></article></li><li data-li-identifier="-" data-name="-"><article class="listArticle" id="kapittel-1-ledd-33-punkt-2"><article class="legalP" id="kapittel-1-ledd-33-punkt-2-ledd-1">bidra til &#xE5; fastsl&#xE5; hvilken eller hvilke rovviltarter som volder skade innenfor en besetning eller et beiteomr&#xE5;de</article></article></li><li data-li-identifier="-" data-name="-"><article class="listArticle" id="kapittel-1-ledd-33-punkt-3"><article class="legalP" id="kapittel-1-ledd-33-punkt-3-ledd-1">&#xF8;ke kunnskap om aktuelle skadevoldere for &#xE5; iverksette og tilpasse tiltak som kan forebygge skader</article></article></li><li data-li-identifier="-" data-name="-"><article class="listArticle" id="kapittel-1-ledd-33-punkt-4"><article class="legalP" id="kapittel-1-ledd-33-punkt-4-ledd-1">&#xF8;ke den generelle kunnskap om skadem&#xF8;nster, skadetidspunkt og tapssammensetning for ulike rovviltarter.</article></article></li></ul></article>
        <article class="legalP" id="kapittel-1-ledd-34">Dyreeiere som unnlater &#xE5; melde om funn av kadavre og skadde dyr, forhindrer ogs&#xE5; andre brukere i samme omr&#xE5;de og forvaltningsmyndigheter i &#xE5; avdekke/sannsynliggj&#xF8;re tap, og i neste omgang &#xE5; iverksette tiltak for &#xE5; avverge tap. Mangel p&#xE5; innmelding kan derfor for&#xE5;rsake at det ikke oppn&#xE5;s tilstrekkelig grunnlag for &#xE5; tilkjenne erstatning til andre brukere innenfor et beiteomr&#xE5;de. Dersom brukere unnlater &#xE5; melde fra om kadaverfunn hvor rovvilt antas &#xE5; v&#xE6;re skadevolder skal erstatningsmyndigheten avkorte eller avsl&#xE5; erstatning, jf. &#xA7; 10.</article>
        <article class="defaultP" margin-top="true">
          <i>Bokstav d:</i>
        </article>
        <article class="legalP" id="kapittel-1-ledd-35">For &#xE5; kunne gj&#xF8;re en helhetlig vurdering av skade og tap i en besetning, er erstatningsmyndigheten avhengig av en rekke opplysninger om tapet i besetningen. Dette inneb&#xE6;rer ogs&#xE5; opplysninger som tilsier at rovvilt ikke er &#xE5;rsak til det enkelte dyrs skade eller d&#xF8;d. De grunnleggende opplysningene skal opplyses i s&#xF8;knaden. S&#xF8;knaden leveres elektronisk, jf. &#xA7; 15.</article>
        <article class="legalP" id="kapittel-1-ledd-36">Som vedlegg til s&#xF8;knaden skal det gis opplysninger om individspesifikke data over alle dyr i besetningen. Dette inneb&#xE6;rer ID-merker, relasjon mellom s&#xF8;ye og lam, samt oversikt over skade-/d&#xF8;ds&#xE5;rsak, herunder sykdomstilfeller.</article>
        <article class="legalP" id="kapittel-1-ledd-37">For medlemmer i sauekontrollen kan man i s&#xF8;knaden samtykke i at erstatningsmyndigheten henter denne typen data fra sauekontrollen. Forutsatt at disse data er korrekte og fullstendige, er kravet om individspesifikke data oppfylt, og s&#xF8;ker trenger ikke &#xE5; levere lister med s&#xF8;knaden.</article>
        <article class="legalP" id="kapittel-1-ledd-38">Erstatningsmyndigheten kan ved behov kreve ytterligere opplysninger.</article>
        <article class="defaultP" margin-top="true">
          <i>Bokstav e:</i>
        </article>
        <article class="legalP" id="kapittel-1-ledd-39">Dyr gjenfunnet i live etter sendt s&#xF8;knad skal straks varsles fylkesmannen. Dersom slik melding ikke gis skal erstatningen avkortes eller bortfalle.</article>
        <article class="defaultP" margin-top="true">
          <i>Retningslinjer til &#xA7; 5</i>
        </article>
        <article class="legalP" id="kapittel-1-ledd-40">I enkelttilfeller vil erstatningsmyndigheten kunne tilst&#xE5; erstatning til tross for at det foreligger en betydelig usikkerhet omkring eksempelvis ut&#xF8;velse av dyrehold eller om &#xE5;rsakene til tapet. I slike tilfeller kan erstatningsmyndigheten fastsette s&#xE6;rlige vilk&#xE5;r for &#xE5; tilst&#xE5; erstatning for p&#xE5;f&#xF8;lgende &#xE5;r. Forholdene m&#xE5; v&#xE6;re av en slik karakter at de krever avklaring for &#xE5; kunne tilkjenne erstatning ved eventuelle fremtidige s&#xF8;knader.</article>
        <article class="legalP" id="kapittel-1-ledd-41">Slike s&#xE6;rlige vilk&#xE5;r kan eksempelvis omfatte:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-41-punkt-1"><article class="legalP" id="kapittel-1-ledd-41-punkt-1-ledd-1">dokumentert loggbok for tilsyn av besetning som legges frem sammen med s&#xF8;knad</article></article></li><li data-li-identifier="-" data-name="-"><article class="listArticle" id="kapittel-1-ledd-41-punkt-2"><article class="legalP" id="kapittel-1-ledd-41-punkt-2-ledd-1">veterin&#xE6;runders&#xF8;kelse av besetning f&#xF8;r beiteslipp</article></article></li><li data-li-identifier="-" data-name="-"><article class="listArticle" id="kapittel-1-ledd-41-punkt-3"><article class="legalP" id="kapittel-1-ledd-41-punkt-3-ledd-1">tilstandsrapport for besetningen i l&#xF8;pet av beitesesongen</article></article></li><li data-li-identifier="-" data-name="-"><article class="listArticle" id="kapittel-1-ledd-41-punkt-4"><article class="legalP" id="kapittel-1-ledd-41-punkt-4-ledd-1">frist for nedsanking av dyr om h&#xF8;sten og hvordan dette skal gjennomf&#xF8;res</article></article></li><li data-li-identifier="-" data-name="-"><article class="listArticle" id="kapittel-1-ledd-41-punkt-5"><article class="legalP" id="kapittel-1-ledd-41-punkt-5-ledd-1">minstevekt p&#xE5; lam ved beiteslipp.</article></article></li></ul></article>
        <article class="legalP" id="kapittel-1-ledd-42">Opplistingen av mulige vilk&#xE5;r er ikke utt&#xF8;mmende. Vilk&#xE5;rsfastsettelsen m&#xE5; tilpasses en individuell behovsvurdering.</article>
        <article class="legalP" id="kapittel-1-ledd-43">Det presiseres at slike vilk&#xE5;r kun kan gis i tilfeller der det faktisk ytes hel eller delvis erstatning. Det er ikke adgang til &#xE5; sette vilk&#xE5;r overfor en dyreeier som f&#xE5;r avslag p&#xE5; sin s&#xF8;knad om erstatning. Ogs&#xE5; klageinstansen kan fastsette vilk&#xE5;r i tr&#xE5;d med denne bestemmelse, selv om ikke slike er gitt av f&#xF8;rsteinstansen.</article>
        <article class="defaultP" margin-top="true">
          <i>Retningslinjer til &#xA7; 6</i>
        </article>
        <article class="legalP" id="kapittel-1-ledd-44">Sannsynlighetsovervekt inneb&#xE6;rer at vurderingen av konkrete funn p&#xE5; dyret og &#xE5;stedet tilsier h&#xF8;yere sannsynlighet for at rovvilt er skadevolder enn andre mulige &#xE5;rsaker til sammen.</article>
        <article class="legalP" id="kapittel-1-ledd-45">Det er SNO som er ansvarlig for skadedokumentasjon og vurderinger i tilknytning til denne. Alle tilfeller der skadeunders&#xF8;kelsen gir konklusjon &#xAB;Dokumentert&#xBB; eller &#xAB;Antatt&#xBB; rovviltskade, regnes som p&#xE5;vist etter &#xA7; 6.</article>
        <article class="legalP" id="kapittel-1-ledd-46">Erfaringsmessig kan ett enkelt skadetilfelle v&#xE6;re vanskelig &#xE5; tolke, og ikke gi grunnlag for endelig konklusjon p&#xE5; skadevolder. SNO kan derfor gj&#xF8;re en vurdering av det samlede antall skademeldinger i et omr&#xE5;de eller i en besetning, og har dermed myndighet til &#xE5; endre status for enkeltkadavre basert p&#xE5; et helhetsbilde av skadene gjennom sesongen.</article>
        <article class="legalP" id="kapittel-1-ledd-47">I omr&#xE5;der der SNO gjennomf&#xF8;rer kadaverunders&#xF8;kelser av et st&#xF8;rre omfang det enkelte &#xE5;r, og der konklusjonen gir status &#xAB;Dokumentert&#xBB; til en spesifikk rovviltart, kan SNO i samr&#xE5;d med fylkesmannen nedprioritere feltkontroll videre i beitesesongen for det aktuelle omr&#xE5;det. Kadaverfunn meldt av dyreeier eller andre, som viser samme skadem&#xF8;nster, kan i slike tilfeller gis status &#xAB;Antatt&#xBB; og bli erstattet etter &#xA7; 6 uten videre kadaverunders&#xF8;kelse.</article>
        <article class="legalP" id="kapittel-1-ledd-48">Dyreeier er selv ansvarlig for &#xE5; sikre at melding blir gitt til riktig instans, slik at skadedokumentasjon kan utf&#xF8;res av tilstrekkelig kompetent personell oppnevnt av SNO. SNO har anledning til &#xE5; be om utfyllende dokumentasjon og til &#xE5; vurdere et funn til ikke p&#xE5;vist rovviltskade der fremlagt dokumentasjon ikke tilfredsstiller faglige krav.</article>
        <article class="legalP" id="kapittel-1-ledd-49">Ved skadedokumentasjon skal det f&#xF8;res opplysninger p&#xE5; skjema fastsatt av Milj&#xF8;direktoratet. Opplysningene forutsettes samlet og benyttet med sikte p&#xE5; &#xE5; forbedre analysegrunnlaget b&#xE5;de for den enkelte dyreeier og for kommunen eller omr&#xE5;det.</article>
        <article class="defaultP" margin-top="true">
          <i>Retningslinjer til &#xA7; 7</i>
        </article>
        <article class="legalP" id="kapittel-1-ledd-50">I tilfeller hvor dyr ikke erstattes i henhold til &#xA7; 6, m&#xE5; det foretas en skj&#xF8;nnsmessig vurdering av om det er sannsynlighetsovervekt for at rovvilt er taps&#xE5;rsak. Sannsynliggj&#xF8;ring av rovvilt foretas enten i henhold til &#xA7; 7 eller &#xA7; 8. Dersom kriteriene i &#xA7; 7 bokstav a-d er oppfylt, anses alt tap over normaltap i beiteomr&#xE5;det som forvoldt av rovvilt. Dersom ett eller flere av kriteriene i &#xA7; 7 bokstav a&#x2013;d ikke er oppfylt, m&#xE5; vurderingen av hele tapet gj&#xF8;res i henhold til &#xA7; 8. Der erstatning ikke ytes i henhold til &#xA7; 7 er det tilstrekkelig &#xE5; vise til hvilke kriterier som ikke anses oppfylt.</article>
        <article class="legalP" id="kapittel-1-ledd-51">Dyr som er konstatert tapt til andre &#xE5;rsaker enn rovvilt (eksempelvis hund, trafikk, tog) vil i enkelte tilfeller v&#xE6;re erstatningsberettiget i henhold til andre ordninger. Disse dyrene skal ikke erstattes etter denne forskriften.</article>
        <article class="legalP" id="kapittel-1-ledd-52">Dersom en rovviltart har regelmessig tilhold i et beiteomr&#xE5;de, kan rovvilttap oppst&#xE5;. Tilfeldigheter kan imidlertid spille en rolle i forhold til hvilken beitebruker i beitelaget som f&#xE5;r st&#xF8;rst tap og hvilken beitebruker som p&#xE5;viser flest rovviltskader i den enkelte beitesesong. Dette skal ikke v&#xE6;re utslagsgivende for erstatningen. Vurderingen av kriteriene i bokstav a, b og c skal derfor gj&#xF8;res samlet for beiteomr&#xE5;det.</article>
        <article class="defaultP" margin-top="true">
          <i>Bokstav a:</i>
        </article>
        <article class="legalP" id="kapittel-1-ledd-53">Rovviltartene bruker store omr&#xE5;der og kan vandre langt p&#xE5; kort tid. Dette betyr at et individ kan bevege seg gjennom mange beiteomr&#xE5;der i l&#xF8;pet av en beitesesong. Selv om et slikt individ p&#xE5; et tidspunkt i beitesesongen gj&#xF8;r skade i beiteomr&#xE5;det, vil ikke tap f&#xF8;r og etter dette i samme omr&#xE5;de n&#xF8;dvendigvis skyldes rovvilt. Tilfeldig forekomst av rovvilt er derfor ikke tilstrekkelig til &#xE5; sannsynliggj&#xF8;re at alt tap over normaltap skyldes rovvilt.</article>
        <article class="legalP" id="kapittel-1-ledd-54">For &#xE5; oppfylle kravet etter &#xA7; 7 bokstav a m&#xE5; det dokumenteres fast bestand av rovvilt i beiteomr&#xE5;det. Med fast bestand menes at det foreligger verifisert kunnskap om at arten reproduserer jevnlig i omr&#xE5;det. Omr&#xE5;der med stabil reproduksjon har ogs&#xE5; i st&#xF8;rre grad forutsigbar arealbruk for den aktuelle bestand. Slike omr&#xE5;der vil kunne dekke ett eller flere beiteomr&#xE5;der. Beiteomr&#xE5;det m&#xE5; helt eller delvis v&#xE6;re omfattet av aktuell rovviltart sin normale arealbruk.</article>
        <article class="legalP" id="kapittel-1-ledd-55">Vurderingen av bokstav a m&#xE5; ses i sammenheng med bokstav b og c. Konge&#xF8;rn har vid utbredelse og finnes over store deler av landet. Fast bestand av konge&#xF8;rn i et beiteomr&#xE5;de er ikke tilstrekkelig for &#xE5; oppfylle kriteriet i bokstav a i de tilfeller hvor vurdering etter bokstav b og c indikerer en eller flere andre skadevoldere.</article>
        <article class="legalP" id="kapittel-1-ledd-56">Med beiteomr&#xE5;de menes det areal som normalt benyttes av beitedyr tilh&#xF8;rende enkeltbrukere eller beitelag slik de er avgrenset i organisert beitebruk.</article>
        <article class="defaultP" margin-top="true">
          <i>Bokstav b:</i>
        </article>
        <article class="legalP" id="kapittel-1-ledd-57">Funn av skadde eller drepte dyr i beiteomr&#xE5;det, der unders&#xF8;kelse etter &#xA7; 6 p&#xE5;viser at fredet rovvilt er d&#xF8;ds&#xE5;rsak, er en forutsetning for erstatning etter &#xA7; 7. Omr&#xE5;der med stabil reproduksjon av rovvilt har normalt en forutsigbar tetthet av individer, og regelmessige skader i beitesesongen m&#xE5; p&#xE5;regnes.</article>
        <article class="legalP" id="kapittel-1-ledd-58">Hvilken besetning man finner igjen dyr fra, der unders&#xF8;kelser etter &#xA7; 6 p&#xE5;viser rovviltskade, kan i noen grad variere. Vurderingen av hvorvidt kriteriet i bokstav b er oppfylt, skjer samlet for beiteomr&#xE5;det.</article>
        <article class="legalP" id="kapittel-1-ledd-59">Dersom samme dyreeier har tap over normaltap over flere &#xE5;r, men ikke p&#xE5;viser tap til rovvilt etter &#xA7; 6 i egen besetning, m&#xE5; erstatningsmyndigheten vurdere om det skal settes vilk&#xE5;r etter &#xA7; 5.</article>
        <article class="defaultP" margin-top="true">
          <i>Bokstav c:</i>
        </article>
        <article class="legalP" id="kapittel-1-ledd-60">Fordelingen av tap mellom voksne sauer og lam i en besetning, samt tidspunktet for n&#xE5;r tapet skjedde, kan bidra til &#xE5; sannsynliggj&#xF8;re skadevoldende art selv om skadedokumentasjon etter &#xA7; 6 ikke foreligger. Det vil avhenge av rovviltart i hvor stor grad kriteriet alene kan benyttes for &#xE5; sannsynliggj&#xF8;re rovvilt som skadevolder. Erfaringsmessig vil tap som skyldes de ulike rovviltartene oppst&#xE5; til ulike tidspunkt, av ulikt omfang og ramme ulike deler av besetningen.</article>
        <article class="legalP" id="kapittel-1-ledd-61"><i>Gaupe:</i> Tap skjer i hovedsak jevnt utover beitesesongen, og tap kan oppst&#xE5; kort tid etter beiteslipp. Fordelingen av tap mellom voksne sauer og lam er sjelden h&#xF8;yere enn forholdet 1:5.</article>
        <article class="legalP" id="kapittel-1-ledd-62"><i>Jerv:</i> Tap skjer i hovedsak etter 1. august og med &#xF8;kende skadefrekvens utover siste del av beitesesongen. Fordelingen av tap mellom voksne sauer og lam er sjelden h&#xF8;yere enn forholdet 1:5.</article>
        <article class="legalP" id="kapittel-1-ledd-63"><i>Bj&#xF8;rn:</i> Tap kan skje gjennom hele beitesesongen, men store tap skjer fortrinnsvis i f&#xF8;rste del av beitesesongen. Det er ogs&#xE5; vanlig med &#xF8;kende skadefrekvens i siste del av beitesesongen. Det er i hovedsak voksne sauer som blir drept. Tap av lam som f&#xF8;lge av at mordyret drepes kan v&#xE6;re en f&#xF8;lge av skaden. Det kan oppst&#xE5; tilfeller med mange skadde dyr. Bj&#xF8;rn kan opptre som skadevolder p&#xE5; storfe og hest.</article>
        <article class="legalP" id="kapittel-1-ledd-64"><i>Ulv:</i> Tap kan skje i hele beitesesongen. Det kan oppst&#xE5; store skader over kort tid med mange drepte og skadde dyr. I hovedsak blir lam angrepet, men fordelingen kan variere. Ulv er den vanligste skadevolder p&#xE5; hunder.</article>
        <article class="legalP" id="kapittel-1-ledd-65"><i>Konge&#xF8;rn:</i> Tap skjer i hovedsak tidlig i beitesesongen p&#xE5; lam under 12&#x2013;15 kg, men konge&#xF8;rn kan ogs&#xE5; i enkelte tilfeller angripe og drepe/skade voksne sauer. Det b&#xF8;r v&#xE6;re minst ett p&#xE5;vist skadetilfelle ved unders&#xF8;kelse etter &#xA7; 6 innenfor et beiteomr&#xE5;de f&#xF8;r erstatning kan tilkjennes. Voksne dyr b&#xF8;r ikke erstattes uten at konge&#xF8;rn er p&#xE5;vist som skadevolder gjennom unders&#xF8;kelse av gjenfunnet dyr.</article>
        <article class="legalP" id="kapittel-1-ledd-66"><i>Draps- og spisem&#xF8;nster:</i> De enkelte rovviltartene har spesifikke draps- og spisem&#xF8;nster. Disse forhold vektlegges i forbindelse med dokumentasjon av skade, og vil inng&#xE5; i den samlede vurdering av potensielle skadevoldere i et omr&#xE5;de.</article>
        <article class="defaultP" margin-top="true">
          <i>Bokstav d:</i>
        </article>
        <article class="legalP" id="kapittel-1-ledd-67">Dersom tapsbildet for en bruker avviker fra kjent tapsm&#xF8;nster og tapsm&#xF8;nsteret i beiteomr&#xE5;det for &#xF8;vrig, kan dette indikere at andre taps&#xE5;rsaker har gjort seg gjeldende i besetningen. Erstatningsmyndigheten m&#xE5; da vurdere hvorvidt sannsynliggj&#xF8;ring b&#xF8;r foretas i henhold til &#xA7; 8.</article>
        <article class="defaultP" margin-top="true">
          <i>Retningslinjer til &#xA7; 8</i>
        </article>
        <article class="legalP" id="kapittel-1-ledd-68">Det skal ytes erstatning n&#xE5;r det er sannsynlighetsovervekt for at tapet skyldes rovvilt. I de fleste tilfeller kan det ikke p&#xE5;regnes at alle tapte dyr gjenfinnes og kan unders&#xF8;kes i henhold til &#xA7; 6. Erstatningsmyndigheten blir derfor henvist til &#xE5; ut&#xF8;ve en betydelig grad av skj&#xF8;nn i vurderingen av om et tap skal erstattes, og eventuelt i hvilket omfang. Det skal gj&#xF8;res en bred vurdering av alle aktuelle &#xE5;rsaksfaktorer.</article>
        <article class="legalP" id="kapittel-1-ledd-69">Med &#xAB;&#xF8;vrige omstendigheter&#xBB; menes tilfeller der ulike indisier, funn, observasjoner mv. som omhandler en tapssituasjon enkeltvis eller i kombinasjon gir tilstrekkelig grunnlag for sannsynliggj&#xF8;ring av rovvilt som taps&#xE5;rsak. Kadaverfunn hvor d&#xF8;ds&#xE5;rsak ikke kan fastsl&#xE5;s kan ogs&#xE5; vurderes i denne sammenheng.</article>
        <article class="legalP" id="kapittel-1-ledd-70">Sv&#xE6;rt ofte vil det v&#xE6;re et betydelig antall mulige taps&#xE5;rsaker. Erstatningsmyndigheten m&#xE5; vurdere alle mulige taps&#xE5;rsaker, og herunder vurdere om enkelte taps&#xE5;rsaker kan elimineres som lite sannsynlige. Denne vurderingen vil ogs&#xE5; kunne inneb&#xE6;re at ikke alt tap skal erstattes fordi det bare kan etableres sannsynlighetsovervekt for at rovvilt er taps&#xE5;rsak for en del av de oms&#xF8;kte dyra.</article>
        <article class="legalP" id="kapittel-1-ledd-71">Vurderingen av sannsynlighet i det enkelte tilfelle inneb&#xE6;rer en systematisering av en rekke faktorer som ber&#xF8;rer tapssituasjonen. I tillegg til skadedokumentasjon i egen besetning, bidrar forhold som dokumenterte skader i beiteomr&#xE5;det, driftsforhold, tapshistorikk, forekomst av rovvilt, skadem&#xF8;nster og kunnskap om andre taps&#xE5;rsaker hver for seg eller samlet til &#xE5; vurdere om det er sannsynlighetsovervekt for at tapene skyldes rovvilt. Det vises i denne sammenheng til kommentarene til forskriften &#xA7; 7.</article>
        <article class="legalP" id="kapittel-1-ledd-72">I et beiteomr&#xE5;de hvor rovvilt er p&#xE5;vist som skadevolder ved unders&#xF8;kelse etter &#xA7; 6, kan tap som i tid og sted kan knyttes opp mot det p&#xE5;viste tapet erstattes.</article>
        <article class="legalP" id="kapittel-1-ledd-73">I tilfeller der unders&#xF8;kelse etter &#xA7; 6 har p&#xE5;vist tap i en besetning fra tidligere &#xE5;r, kan dette vurderes som betydningsfullt n&#xE5;r det oppst&#xE5;r tap over normaltap ogs&#xE5; i et &#xE5;r hvor slik unders&#xF8;kelse ikke foreligger. Tapsm&#xF8;nsteret, tapsomr&#xE5;det og tapstidspunktet i besetningen m&#xE5; imidlertid vurderes opp mot tidligere kunnskap fra besetningens beiteomr&#xE5;de. Det er tap fra &#xE5;r som logisk kan videref&#xF8;res til taps&#xE5;ret som er relevant, og ikke hendelser som skjedde for lang tid siden isolert fra den n&#xE5;v&#xE6;rende situasjon.</article>
        <article class="legalP" id="kapittel-1-ledd-74">Tilfeldig forekomst av rovvilt innenfor et beiteomr&#xE5;de kan som hovedregel ikke benyttes som grunnlag alene for &#xE5; vise sannsynlighetsovervekt for rovvilt som skadevolder. Med tilfeldig forekomst menes at rovvilt p&#xE5; ett eller flere tidspunkt har opptr&#xE5;dt i beiteomr&#xE5;det. I omr&#xE5;der med fast bestand av rovvilt som i lengre tid har v&#xE6;rt skadevolder, men hvor det i et enkelt&#xE5;r ikke er p&#xE5;vist tap gjennom unders&#xF8;kelse etter &#xA7; 6, kan fast bestand av rovvilt bidra til &#xE5; sannsynliggj&#xF8;re tapet. Med fast bestand menes i denne sammenheng omr&#xE5;der der det foreligger verifisert kunnskap om at arten reproduserer i omr&#xE5;det, eller at arten i flere &#xE5;r har hatt fast tilhold.</article>
        <article class="legalP" id="kapittel-1-ledd-75">N&#xE5;r mordyr er tapt i samme tidsrom som avkom er p&#xE5;vist drept ved unders&#xF8;kelse etter &#xA7; 6, kan det tapte mordyret anses som sannsynlig drept av rovvilt dersom skadevolderen er bj&#xF8;rn, jerv, ulv eller gaupe. For konge&#xF8;rn er det imidlertid s&#xE5;pass uvanlig at voksne dyr tas at dette ikke kan vurderes p&#xE5; samme m&#xE5;te. Se merknadene til &#xA7; 7 bokstav c. Ved motsatt problemstilling, der avkom er tapt og mordyret er p&#xE5;vist drept av rovvilt gjennom unders&#xF8;kelse, kan det ytes erstatning ogs&#xE5; for avkommet. Dette er en situasjon som er mest aktuell i omr&#xE5;der med skader voldt av bj&#xF8;rn. Imidlertid m&#xE5; den enkelte situasjon vurderes med hensyn til andre mulige tapsfaktorer, herunder s&#xE6;rlig p&#xE5; hvilket tidspunkt i beitesesongen mordyret ble tapt til rovvilt.</article>
        <article class="legalP" id="kapittel-1-ledd-76">Det kan oppst&#xE5; tap i besetninger uten tidligere skadehistorikk som skyldes rovvilt. Siden dyreeier ikke er forberedt p&#xE5; tap, kan det oppst&#xE5; en situasjon der det ikke foreligger skadedokumentasjon. I tilfeller der det enten er dokumentert etablert aktivitet av rovvilt i omr&#xE5;det, eller beiteomr&#xE5;det grenser til kjerneomr&#xE5;der for bj&#xF8;rn eller reviromr&#xE5;der for familiegrupper av ulv, kan det ytes erstatning f&#xF8;rste taps&#xE5;r uten skadedokumentasjon etter &#xA7; 6, s&#xE5;fremt &#xF8;vrige vilk&#xE5;r for erstatning er oppfylt.</article>
        <article class="legalP" id="kapittel-1-ledd-77">Det b&#xF8;r imidlertid settes krav som kan forbedre beslutningsgrunnlaget p&#xE5;f&#xF8;lgende &#xE5;r. Dette begrunnes med at dyreeier har et selvstendig ansvar for &#xE5; f&#xF8;lge opp en akutt skadesituasjon og ansvar for &#xE5; avdekke taps&#xE5;rsaker, jf. &#xA7; 4. Hvis tap over normaltap fortsetter p&#xE5;f&#xF8;lgende &#xE5;r, men hvor rovvilt ikke kan p&#xE5;vises som taps&#xE5;rsak ved unders&#xF8;kelse etter &#xA7; 6, skal skj&#xF8;nnet for hva som anses som sannsynliggjort tapt til rovvilt praktiseres strengt.</article>
        <article class="legalP" id="kapittel-1-ledd-78">Hvilket omr&#xE5;de vurderingene av sannsynlighet for rovvilttap skal vurderes p&#xE5; bakgrunn av vil variere. Innenfor omr&#xE5;der med faste bestander av rovvilt kan arealet for sannsynlighetsvurderingen omfatte flere beiteomr&#xE5;der der foreliggende kunnskap i stor grad kan sammenstilles. I omr&#xE5;der med kun sporadisk forekomst av rovvilt, b&#xF8;r vurderingen av sannsynlighetsovervekt begrenses til beiteomr&#xE5;det.</article>
        <article class="legalP" id="kapittel-1-ledd-79">I et beiteomr&#xE5;de oppn&#xE5;s det &#xF8;kende kunnskap etter flere &#xE5;r med rovvilttap. Foreligger det god dokumentasjon gjennom unders&#xF8;kelser etter &#xA7; 6, vil dette omfatte kunnskap om skadevoldende art, geografisk lokalisering av kadavre, skadem&#xF8;nster i forhold til fordeling av tap mellom s&#xF8;yer og lam, variasjoner i tapsbilde mellom &#xE5;r, samt n&#xE5;r i beitesesongen tap i hovedsak oppst&#xE5;r. I en besetning eller et omr&#xE5;de der det i taps&#xE5;ret eller i tidligere &#xE5;r er gjennomf&#xF8;rt kadaverunders&#xF8;kelser i et slikt omfang at tapsbildet og de aktuelle skadevoldere anses kjent, kan fylkesmannen i samr&#xE5;d med ber&#xF8;rte dyreeiere redusere kravene til skadedokumentasjon. Dermed vil tap over normaltap kunne erstattes forutsatt at tapsomfang, fordeling, tidspunkt m.v. er i tr&#xE5;d med faktisk opparbeidet erfaring i omr&#xE5;det. Det er SNO som til enhver tid vurderer behovet for skadedokumentasjon gjennom unders&#xF8;kelser etter &#xA7; 6 i et gitt omr&#xE5;de.</article>
        <article class="legalP" id="kapittel-1-ledd-80">Den til enhver tid foreliggende kunnskap vil variere, og vil s&#xE6;rlig kunne utvikles p&#xE5; bakgrunn av systematisert kunnskap fra gjennomf&#xF8;rte unders&#xF8;kelser i henhold til &#xA7; 6. Det er derfor i dyreeiers egen interesse at en st&#xF8;rst mulig andel av skader/tap kan henf&#xF8;res til &#xA7; 6, og ikke bli gjenstand for skj&#xF8;nnsmessige vurderinger i henhold til &#xA7; 7 og &#xA7; 8.</article>
        <article class="legalP" id="kapittel-1-ledd-81">Den til enhver tid foreliggende kunnskap vil variere, og vil s&#xE6;rlig kunne utvikles p&#xE5; bakgrunn av systematisert kunnskap fra gjennomf&#xF8;rte unders&#xF8;kelser i henhold til &#xA7; 6. Det er derfor i dyreeiers egen interesse at en st&#xF8;rst mulig andel av skader/tap kan henf&#xF8;res til &#xA7; 6, og ikke bli gjenstand for skj&#xF8;nnsmessige vurderinger i henhold til &#xA7; 7 og &#xA7; 8.</article>
        <article class="defaultP" margin-top="true">
          <i>Retningslinjer til &#xA7; 9</i>
        </article>
        <article class="legalP" id="kapittel-1-ledd-82">I besetninger der hele det oms&#xF8;kte tapet er p&#xE5;vist tapt til rovvilt i henhold til &#xA7; 6, skal hele tapet erstattes fullt ut uten fratrekk for normaltap.</article>
        <article class="legalP" id="kapittel-1-ledd-83">N&#xE5;r dyr erstattes i henhold til &#xA7; 7 og &#xA7; 8 skal normaltapet v&#xE6;re trukket fra f&#xF8;r sannsynlighetsvurderingen blir foretatt.</article>
        <article class="defaultP" margin-top="true">
          <i>Retningslinjer til &#xA7; 10</i>
        </article>
        <article class="legalP" id="kapittel-1-ledd-84">Erstatningsregelverket bygger i stor grad p&#xE5; tillit til at dyreeier gjennomf&#xF8;rer n&#xF8;dvendige tiltak for &#xE5; unng&#xE5; eller redusere tap, og samtidig tillit til at de opplysninger som gis er riktige og tilstrekkelige for erstatningsmyndighetens vurdering. Dersom erstatningsmyndigheten finner at vilk&#xE5;r som er gitt i eller i medhold av forskriftens &#xA7; 4 og &#xA7; 5 ikke er tilfredsstillende oppfylt, skal erstatning avkortes eller bortfalle i sin helhet. Dersom det gis avkorting eller avslag med hjemmel i denne bestemmelsen, skal erstatningsmyndigheten i vedtaket orientere om begrunnelsen for avkortingen/avslaget.</article>
        <article class="defaultP" margin-top="true">
          <i>Retningslinjer til &#xA7; 11&#x2013;&#xA7; 14</i>
        </article>
        <article class="defaultP" margin-top="true">
          <i>Beregning av erstatning og kompensasjon</i>
        </article>
        <article class="legalP" id="kapittel-1-ledd-85">Den erstatning som beregnes for det enkelte tapte dyr er full erstatning. Med full erstatning for sau og lam menes den verdi av dyret som dyreeier normalt ville oppn&#xE5;dd ved ordin&#xE6;r leveranse til slakteri. Forskriften gir anvisning for hvordan slik full erstatning skal beregnes.</article>
        <article class="legalP" id="kapittel-1-ledd-86">Saueholdet i Norge kan ikke defineres innenfor et enkelt sett med parametre og rammevilk&#xE5;r. Produksjonen kan variere med en rekke ulike faktorer, som f.eks. geografi, driftsform, rase, beitekvalitet, beitetidsrom, v&#xE6;r, nedb&#xF8;r, rovvilt, landbrukspolitikk, etc. Konsekvensen av dette er at det eksisterer en rekke faktorer p&#xE5; individniv&#xE5;, besetningsniv&#xE5; og regionniv&#xE5; som p&#xE5;virker det endelige sluttresultatet i produksjonen, selv i omr&#xE5;der helt uten rovvilt. Med rovvilt tilstede blir imidlertid bildet enda mer sammensatt. Norsk institutt for landbruks&#xF8;konomisk forskning (NILF) har gjennomg&#xE5;tt enkeltvise faktorer som p&#xE5;virker det endelige resultat, og deretter fors&#xF8;kt &#xE5; se disse i sammenheng.</article>
        <article class="legalP" id="kapittel-1-ledd-87">Det finnes ikke et forsvarlig faglig grunnlag for &#xE5; fastsette en fullstendig dekkende individuell sats i forskriften. Dette inneb&#xE6;rer at det nedfelte m&#xE5;l om &#xE5; yte full erstatning ikke kan oppn&#xE5;s p&#xE5; individuelt grunnlag uten at det foretas en omfattende gjennomgang av samtlige faktorer p&#xE5; det enkelte bruk eller for det enkelte tapte dyr. Forskriften skiller derfor mellom:<ul class="defaultList"><li data-li-identifier="1)" data-name="1)"><article class="listArticle" id="kapittel-1-ledd-87-punkt-1"><article class="legalP" id="kapittel-1-ledd-87-punkt-1-ledd-1">S&#xF8;knadsbehandling p&#xE5; generelt grunnlag, der s&#xF8;kere behandles etter en generell gjennomsnittsl&#xF8;sning i henhold til &#xA7; 11 til &#xA7; 13.</article></article></li><li data-li-identifier="2)" data-name="2)"><article class="listArticle" id="kapittel-1-ledd-87-punkt-2"><article class="legalP" id="kapittel-1-ledd-87-punkt-2-ledd-1">En individuell behandling av den enkelte dyreeier i henhold til &#xA7; 14, der s&#xF8;keren plikter &#xE5; fremlegge dokumentasjon p&#xE5; de faktorer som skal inng&#xE5; i beregningsgrunnlaget. Ved en individuell behandling forutsettes det at denne omfatter samtlige faktorer, og ikke en enkeltfaktor, jf. merknadene til &#xA7; 14. En gjennomsnittsberegning vil i praksis inneb&#xE6;re at noen enkeltbrukere vil kunne komme d&#xE5;rligere ut enn de ville gjort ved en rovviltfri produksjon, mens andre kommer bedre ut.</article></article></li></ul></article>
        <article class="legalP" id="kapittel-1-ledd-88">I beregningen av faktisk utbetalt bel&#xF8;p skilles det mellom:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-88-punkt-1"><article class="legalP" id="kapittel-1-ledd-88-punkt-1-ledd-1">dyrets slakteverdi, &#xA7; 11</article></article></li><li data-li-identifier="-" data-name="-"><article class="listArticle" id="kapittel-1-ledd-88-punkt-2"><article class="legalP" id="kapittel-1-ledd-88-punkt-2-ledd-1">f&#xF8;lgekostnader knyttet til det enkelte tapte dyr, &#xA7; 12</article></article></li><li data-li-identifier="-" data-name="-"><article class="listArticle" id="kapittel-1-ledd-88-punkt-3"><article class="legalP" id="kapittel-1-ledd-88-punkt-3-ledd-1">f&#xF8;lgekostnader knyttet til en sum av tapte dyr, &#xA7; 13.</article></article></li></ul></article>
        <article class="defaultP" margin-top="true">
          <i>Retningslinjer til &#xA7; 11</i>
        </article>
        <article class="defaultP" margin-top="true">
          <i>F&#xF8;rste ledd:</i>
        </article>
        <article class="legalP" id="kapittel-1-ledd-89">Satsene for erstatning av tapt sau og geit fastsettes av Milj&#xF8;direktoratet om h&#xF8;sten i taps&#xE5;ret som en grunnverdi. Fastsettelsen skjer p&#xE5; bakgrunn av en faglig vurdering fra NILF.</article>
        <article class="defaultP" margin-top="true">
          <i>Annet og tredje ledd:</i>
        </article>
        <article class="legalP" id="kapittel-1-ledd-90">Erstatningssatsen bygger p&#xE5; at produksjonen av sauekj&#xF8;tt tar sikte p&#xE5; &#xE5; levere et sluttprodukt som slakt. Uavhengig av tapstidspunkt skal dermed verdien som sluttprodukt erstattes. Det er en betydelig spredning i den &#xF8;konomiske effekt av ulike produksjonsformer, produksjonstid, produksjonssted etc. Satsen bygger p&#xE5; m&#xE5;lte gjennomsnittsverdier som fanger opp hovedtyngden av det norske saueholdet.</article>
        <article class="legalP" id="kapittel-1-ledd-91">Grunnverdien beregnes ved hjelp av f&#xF8;lgende faktorer:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-91-punkt-1"><article class="legalP" id="kapittel-1-ledd-91-punkt-1-ledd-1">Slaktevekter fastsettes ut fra gjennomsnittlige slaktevekter registrert hos Norsk Kj&#xF8;tt siste tre &#xE5;r. For lam vil det v&#xE6;re aktuelt &#xE5; bruke gjennomsnittsvekter fra sesongen august til oktober. For s&#xF8;yer brukes gjennomsnittsvekter p&#xE5; &#xE5;rsbasis.</article></article></li><li data-li-identifier="-" data-name="-"><article class="listArticle" id="kapittel-1-ledd-91-punkt-2"><article class="legalP" id="kapittel-1-ledd-91-punkt-2-ledd-1">Det legges til grunn en slaktekvalitet tilsvarende den som hovedtyngden av alt slakt blir klassifisert i. Det gj&#xF8;res ingen fratrekk for fettmengde.</article></article></li><li data-li-identifier="-" data-name="-"><article class="listArticle" id="kapittel-1-ledd-91-punkt-3"><article class="legalP" id="kapittel-1-ledd-91-punkt-3-ledd-1">Det brukes forh&#xE5;ndsestimerte noteringspriser (prisl&#xF8;ype) fra Norsk Kj&#xF8;tt for ukene 36&#x2013;43 i taps&#xE5;ret. Det legges til grunn en vektklasse tilsvarende den gjennomsnittsvekten som blir brukt.</article></article></li><li data-li-identifier="-" data-name="-"><article class="listArticle" id="kapittel-1-ledd-91-punkt-4"><article class="legalP" id="kapittel-1-ledd-91-punkt-4-ledd-1">Ullverdien beregnes som et produkt av ullvekt og pris. Satsen fastsettes basert p&#xE5; gjennomsnittspris for h&#xF8;stull av crossbreed type levert norsk kj&#xF8;ttsamvirke. Det benyttes en ullvekt p&#xE5; 1,3 kg for lam og 2,2 kg for s&#xF8;yer multiplisert med snittprisen.</article></article></li></ul></article>
        <article class="legalP" id="kapittel-1-ledd-92">Distriktstilskuddet inng&#xE5;r ikke i grunnverdien. Dette beregnes separat for den enkelte dyreeier basert p&#xE5; brukets beliggenhet i forhold til sonegrensene. Distriktstilskuddet fremkommer som et tillegg pr. kg slaktevekt.</article>
        <article class="defaultP" margin-top="true">
          <i>Femte ledd:</i>
        </article>
        <article class="legalP" id="kapittel-1-ledd-93">Erstatningssatser for storfe, hest og hunder som nevnt i &#xA7; 2 bokstav a fastsettes av fylkesmannen. For produksjonsdyr av storfe skal satsene normalt v&#xE6;re basert p&#xE5; slakteverdi ved forventet slaktetidspunkt, men i enkelte situasjoner kan det imidlertid v&#xE6;re hensiktsmessig &#xE5; nytte gjenskaffelsesverdi av tilsvarende dyr. For hest brukes gjenanskaffelsesverdien som hovedprinsipp. Opplysninger om relevante priser kan hentes fra landbrukets prissentral eller andre hensiktsmessige institusjoner.</article>
        <article class="legalP" id="kapittel-1-ledd-94">Erstatning for hunder skjer etter fullverdiprinsippet og baseres p&#xE5; bruksverdi. Hunden m&#xE5; v&#xE6;re registrert i Norsk Kennel Klub og v&#xE6;re ID-merket med chips eller &#xF8;retatovering. Det ytes full erstatning hvis hunden d&#xF8;r eller m&#xE5; avlives av dyrevernhensyn. Dersom hunden f&#xE5;r varig nedsatt bruksverdi ytes 50 prosent erstatning. Dokumenterte veterin&#xE6;rutgifter erstattes med inntil kr 15&#xA0;000. Eventuell utbetaling fra forsikringsselskap kommer til fradrag i erstatningsbel&#xF8;pet.</article>
        <article class="legalP" id="kapittel-1-ledd-95">For jakthunder fastsettes erstatningssatsene i tr&#xE5;d med verdiskalaen som gjelder for Norges Jeger- og Fiskerforbunds jakthundforsikring. For gjeterhunder og vokterhunder benyttes gjenanskaffelsesverdi med tillegg for bruksverdi etter tilsvarende prinsipper. Eventuelt offentlig tilskudd til anskaffelse og oppl&#xE6;ring av hunden kommer til fradrag i erstatningsbel&#xF8;pet.</article>
        <article class="defaultP" margin-top="true">
          <i>Retningslinjer til &#xA7; 12</i>
        </article>
        <article class="legalP" id="kapittel-1-ledd-96">I tillegg til erstatning for det enkelte dyr kan det ytes erstatning for dokumenterte omkostninger og ulemper som st&#xE5;r i direkte &#xE5;rsakssammenheng med tap av eller skade p&#xE5; det enkelte dyr. For sau og lam fremkommer disse som f&#xF8;lger:</article>
        <article class="defaultP" margin-top="true">
          <i>Lam</i>
        </article>
        <article class="legalP" id="kapittel-1-ledd-97">Livdyrverdi: Det er et marginalt antall dyr som omsettes som livdyr, og hoveddelen av livverdien m&#xE5; anses &#xE5; v&#xE6;re knyttet til rekruttering til egen besetning. For v&#xE6;rlam inneb&#xE6;rer dette at et gjennomsnittlig tillegg i en besetning vil utgj&#xF8;re en begrenset del av slakteverdien (&lt;5&#xA0;%). For s&#xF8;yelam vil et tilsvarende tillegg utgj&#xF8;re et gjennomsnittlig livdyrtillegg p&#xE5; 16&#xA0;% (beregnet ut fra 25&#xA0;% p&#xE5;sett i besetningen).</article>
        <article class="legalP" id="kapittel-1-ledd-98">Livdyrtillegget utbetales for alle erstattede lam i besetningen, og skal dekke merverdien som produksjonsdyr i forhold til slakteverdien. Tillegget er satt til 10&#xA0;% av fastsatt grunnverdi for b&#xE5;de s&#xF8;yelam og v&#xE6;rlam.</article>
        <article class="defaultP" margin-top="true">
          <i>Voksne s&#xF8;yer</i>
        </article>
        <article class="legalP" id="kapittel-1-ledd-99">Det ytes erstatning for redusert fremtidig produksjon ved tap av voksne s&#xF8;yer etter faste satser basert p&#xE5; forslag fra NILF.</article>
        <article class="defaultP" margin-top="true">
          <i>Retningslinjer til &#xA7; 13</i>
        </article>
        <article class="legalP" id="kapittel-1-ledd-100">Det kan oppst&#xE5; f&#xF8;lgekostnader i besetningen ved at dyr enten drepes eller skades av rovvilt. Det kan imidlertid ogs&#xE5; oppst&#xE5; akutte tilfeller i en besetning der det ikke foreligger verken skade eller tap. Dette vil i hovedsak v&#xE6;re tilfeller der det er aktuelt &#xE5; iverksette forebyggende tiltak. I slike tilfeller m&#xE5; dyreeier ta kontakt med kommunen eller fylkesmannen.</article>
        <article class="legalP" id="kapittel-1-ledd-101">For sau gjelder f&#xF8;lgende forhold n&#xE5;r tap eller skade har oppst&#xE5;tt:</article>
        <article class="defaultP" margin-top="true">
          <i>Bokstav a:</i>
        </article>
        <article class="defaultP" margin-top="true">
          <i>Redusert avlsfremgang</i>
        </article>
        <article class="legalP" id="kapittel-1-ledd-102">De avlsmessige forhold p&#xE5;virkes begrenset av et tap p&#xE5; ett enkelt dyr. Imidlertid vil det ved &#xF8;kende tapsomfang bli vanskeligere &#xE5; opprettholde avl og korrekt utvelgelse av livdyr. Erstatningen ytes pr vinterfora sau og som kapitalisert verdi over 20 &#xE5;r. I tillegg ytes erstatning for reduksjon i avlsfremgang som skyldes mer usikre indekser i besetningen. Erstatningen fremg&#xE5;r av tabellverk som foresl&#xE5;s &#xE5;rlig av NILF.</article>
        <article class="defaultP" margin-top="true">
          <i>Bokstav b:</i>
        </article>
        <article class="defaultP" margin-top="true">
          <i>&#xD8;kt arbeidsforbruk i beitetida</i>
        </article>
        <article class="legalP" id="kapittel-1-ledd-103">&#xD8;kt arbeidsforbruk i beitetida som f&#xF8;lge av rovviltskade beregnes ut fra data fra Organisert beitebruk, og det er beregnet en kostnad pr beitedyr ved &#xF8;kende prosentvis tap av sau og lam. Kostnaden er beregnet ut fra sau p&#xE5; utmarksbeite, og er utarbeidet i tabellarisk form av NILF. Erstatningen ytes pr sluppet beitedyr i besetningen n&#xE5;r tap eller skade overstiger 2&#xA0;% av voksen sau og 3&#xA0;% av lam, eller 1 voksen sau og 3 lam dersom prosentberegningen gir et lavere resultat enn dette. Det ligger inne i beregningene at brukerne skal yte en egeninnsats i form av arbeid ved &#xE5; ha sau p&#xE5; utmark, og arbeidsomfanget vil v&#xE6;re betydelig lavere ved sau p&#xE5; innmarksbeite kontra utmarksbeite. Ved rovviltskade p&#xE5; innmarksbeite vil arbeidsforbruket i tilknytning til skaden v&#xE6;re begrenset, og vil i de aller fleste tilfeller ikke overstige det en regner som egeninnsats ved sau p&#xE5; utmarksbeite. Det skal derfor ikke beregnes kompensasjon for &#xF8;kt arbeidsforbruk for rovviltskade p&#xE5; sau p&#xE5; innmarksbeite.</article>
        <article class="defaultP" margin-top="true">
          <i>Andre f&#xF8;lgekostnader:</i>
        </article>
        <article class="legalP" id="kapittel-1-ledd-104">En del andre kostnadselementer vil ofte inng&#xE5; i de samlede kostnadene i forbindelse med rovvilttap. Slike kostnader kan v&#xE6;re knyttet til f eks driftsforstyrrelser, reduserte vekter p&#xE5; hjemkomne lam, veterin&#xE6;rkostnader, kj&#xF8;rekostnader, administrasjonskostnader, &#xF8;kt behov for investeringer, rentetap, tap av bj&#xF8;ller og klaver mv. Disse kostnadene kan variere mye mellom ulike bruk, og det finnes ikke et tilfredsstillende datagrunnlag som kan brukes i en standardisert gjennomsnittsberegning. Erstatning for slike ekstra kostnader kan derfor gis som et skj&#xF8;nnsmessig fastsatt bel&#xF8;p. Erstatningen kan ikke settes h&#xF8;yere enn den beregnede erstatning for &#xF8;kt arbeidsforbruk i beitetiden. Rovviltskade p&#xE5; sau p&#xE5; innmarksbeite vil kun unntaksvis medf&#xF8;re f&#xF8;lgekostnader som gir grunnlag for erstatning. Veterin&#xE6;rkostnader er eksempel p&#xE5; kostnader som vil kunne v&#xE6;re erstatningsberettiget.</article>
        <article class="defaultP" margin-top="true">
          <i>Retningslinjer til &#xA7; 14</i>
        </article>
        <article class="legalP" id="kapittel-1-ledd-105">Dersom dyreeier ikke &#xF8;nsker &#xE5; bli behandlet etter de standardiserte satser, men &#xF8;nsker en individuell beregning av erstatningen, m&#xE5; s&#xF8;ker krysse av for dette p&#xE5; s&#xF8;knadsskjemaet. Gjennom &#xE5; velge en slik behandlingsform krever s&#xF8;ker en s&#xE6;rskilt h&#xE5;ndtering av sin s&#xF8;knad. Gjennomsnittsberegningen som ligger til grunn for en standardisert behandling av s&#xF8;knaden bygger p&#xE5; en vurdering om at denne skal v&#xE6;re dekkende for saueholdet i Norge. S&#xF8;kere som krever s&#xE6;rskilt behandling av s&#xF8;knaden m&#xE5; derfor v&#xE6;re oppmerksom p&#xE5; at utfallet av en slik s&#xE6;rskilt behandling kan gi et d&#xE5;rligere &#xF8;konomisk resultat enn standardberegningen. Det er ikke anledning til &#xE5; endre &#xF8;nske om behandlingsm&#xE5;te n&#xE5;r s&#xF8;knaden er behandlet, selv om annen behandlingsm&#xE5;te kunne gitt h&#xF8;yere erstatning.</article>
        <article class="legalP" id="kapittel-1-ledd-106">De samme faktorer som ligger til grunn for gjennomsnittsberegningen vil m&#xE5;tte beregnes individuelt for de som &#xF8;nsker slik behandling i henhold til &#xA7; 14. I tillegg vil enkeltfaktorer som har marginal betydning i en gjennomsnittsberegning ogs&#xE5; tas med i den individuelle vurderingen.</article>
        <article class="legalP" id="kapittel-1-ledd-107">For &#xE5; gjennomf&#xF8;re en individuell analyse, m&#xE5; dyreeier fremlegge f&#xF8;lgende n&#xF8;dvendige dokumentasjon, der alle individer i besetningen kan identifiseres:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-107-punkt-1"><article class="legalP" id="kapittel-1-ledd-107-punkt-1-ledd-1">antall dyr som s&#xF8;kes erstattet, fordelt p&#xE5; s&#xF8;yer og lam</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-2"><article class="legalP" id="kapittel-1-ledd-107-punkt-2-ledd-1">antall s&#xF8;yer som m&#xE5; utrangeres pga. skade for&#xE5;rsaket av rovdyr (veterin&#xE6;rbekreftet)</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-3"><article class="legalP" id="kapittel-1-ledd-107-punkt-3-ledd-1">antall tapte lam som tilh&#xF8;rte tapte s&#xF8;yer</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-4"><article class="legalP" id="kapittel-1-ledd-107-punkt-4-ledd-1">antall lam ved beiteslipp tilh&#xF8;rende tapte s&#xF8;yer</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-5"><article class="legalP" id="kapittel-1-ledd-107-punkt-5-ledd-1">totalt antall dyr sluppet, fordelt p&#xE5; s&#xF8;yer og lam</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-6"><article class="legalP" id="kapittel-1-ledd-107-punkt-6-ledd-1">alder p&#xE5; tapte dyr</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-7"><article class="legalP" id="kapittel-1-ledd-107-punkt-7-ledd-1">slakteresultater i taps&#xE5;ret og eventuelle resultater fra tidligere &#xE5;r; aktuell dokumentasjon er &#xE5;rsutskrift fra sauekontrollen eller avregninger fra slakteri</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-8"><article class="legalP" id="kapittel-1-ledd-107-punkt-8-ledd-1">avregning ulloppgj&#xF8;r, dersom dyra er klippet hjemme f&#xF8;r slakting</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-9"><article class="legalP" id="kapittel-1-ledd-107-punkt-9-ledd-1">sone for distriktstilskudd, eventuelt brukets beliggenhet (dette vil som oftest g&#xE5; frem av andre dokumenter)</article></article></li><li data-li-identifier="-" data-name="-"><article class="listArticle" id="kapittel-1-ledd-107-punkt-10"><article class="legalP" id="kapittel-1-ledd-107-punkt-10-ledd-1">veterin&#xE6;rutgifter til behandling/attestasjon av skadde dyr.</article></article></li></ul></article>
        <article class="legalP" id="kapittel-1-ledd-108">Analysen skal gjennomf&#xF8;res av NILF eller annen uavhengig forskningsinstitusjon. Det m&#xE5; p&#xE5;regnes en vesentlig &#xF8;kning i behandlingstid i forhold til en vanlig behandlingsm&#xE5;te, noe avhengig av antallet s&#xF8;kere som &#xF8;nsker slik behandling. P&#xE5; bakgrunn av den lengre behandlingstiden vil s&#xF8;kerne i f&#xF8;rste omgang bli behandlet p&#xE5; lik linje med andre s&#xF8;kere, etter de standardiserte reglene angitt i &#xA7; 11. Fylkesmannen m&#xE5; p&#xE5; grunnlag av den utf&#xF8;rte analysen fatte endelig vedtak om erstatning p&#xE5; et senere tidspunkt. Dette kan resultere i en eventuell etterbetaling eller krav om tilbakebetaling av allerede utbetalt erstatning, jf. &#xA7; 17.</article>
        <article class="legalP" id="kapittel-1-ledd-109">S&#xF8;ker kan ikke endre krav om individuell erstatning n&#xE5;r s&#xF8;knad er sendt. Muligheten til &#xE5; anmode om individuell behandling er avgrenset til beregning av erstatningsverdi for tapte dyr. Ordin&#xE6;r behandling etter reglene i &#xA7; 11 er basert p&#xE5; en beregning som ligger over hva man gjennomsnittlig kan forvente av resultater ved ordin&#xE6;r produksjon. Reglene vil imidlertid ikke dekke de enkeltprodusenter som ved driftsmessige tiltak forventer produksjonresultater langt over gjennomsnittet. I slike tilfeller kan individuell behandling gi en riktigere individuell erstatningsberegning enn ordin&#xE6;r behandling i henhold til &#xA7; 11.</article>
        <article class="legalP" id="kapittel-1-ledd-110">Analyse som gjennomf&#xF8;res av NILF omfatter kun beregninger knyttet til grunnverdiene og tilleggene til disse. Individuell beregning av f&#xF8;lgekostnader som angitt i &#xA7; 12 og &#xA7; 13 (&#xF8;kt arbeidsomfang, annen ulempe), er ikke gjenstand for analyse ved NILF, men skal vurderes av erstatningsmyndigheten.</article>
        <article class="defaultP" margin-top="true">
          <i>Retningslinjer til &#xA7; 15</i>
        </article>
        <article class="defaultP" margin-top="true">
          <i>Bokstav a</i>
        </article>
        <article class="legalP" id="kapittel-1-ledd-111">Dyreeieren skal fylle ut elektronisk s&#xF8;knad i Elektronisk s&#xF8;knadssenter (ESS). Etter korrekt og fullstendig utfylling, vil s&#xF8;ker kunne levere s&#xF8;knaden elektronisk gjennom s&#xF8;knadssenteret til fylkesmannen. Dette skal skje innen 1. november i taps&#xE5;ret. Dersom det skal v&#xE6;re mulig for fylkesmannen &#xE5; ferdigstille saksbehandlingen innenfor taps&#xE5;ret er det avgj&#xF8;rende at s&#xF8;knadsfristen overholdes. Det kan imidlertid v&#xE6;re situasjoner som gj&#xF8;r det vanskelig for dyreeier &#xE5; overholde fristen. I slike tilfeller m&#xE5; dyreeier ta kontakt med fylkesmannen for &#xE5; bli enige om den videre prosedyre for innsending av s&#xF8;knadsskjema. S&#xF8;knader som kommer inn etter fristen skal avvises dersom forsinket innlevering ikke er avtalt med fylkesmannen f&#xF8;r fristen.</article>
        <article class="defaultP" margin-top="true">
          <i>Bokstav b</i>
        </article>
        <article class="legalP" id="kapittel-1-ledd-112">Det er SNO som er ansvarlig for skadedokumentasjon mens fylkesmannen er ansvarlig for behandling av erstatningss&#xF8;knadene. Fylkesmannen har ogs&#xE5; et ansvar for &#xE5; innhente opplysninger fra nabokommunene i andre fylker for &#xE5; sikre et best mulig utgangspunkt for saksbehandlingen. Arbeidet med unders&#xF8;kelse av kadavre og skadde dyr skal utf&#xF8;res av personell som opptrer p&#xE5; statens vegne. I alle fylker er det etablert et nettverk av lokale personer under ledelse av SNO som har den n&#xF8;dvendige oppl&#xE6;ring i skadedokumentasjon (lokale rovviltkontakter).</article>
        <article class="legalP" id="kapittel-1-ledd-113">Milj&#xF8;direktoratet f&#xF8;rer kontroll med fylkesmannens praktisering av erstatningsordningen. Det er ogs&#xE5; n&#xF8;dvendig med rutiner for &#xE5; ha oversikt over belastninger over statsbudsjettet, og en tilrettelegging av data for statistisk analyse og bruk. Fylkesmannen behandler s&#xF8;knadene i ESS, og dette tilfredsstiller krav til rapportering og oversikt.</article>
        <article class="defaultP" margin-top="true">
          <i>Retningslinjer til &#xA7; 16</i>
        </article>
        <article class="legalP" id="kapittel-1-ledd-114">Det er klageadgang p&#xE5; fylkesmannens avgj&#xF8;relse etter forvaltningslovens regler. Det er imidlertid ikke klageadgang p&#xE5; de satser som er fastsatt av Milj&#xF8;direktoratet og som ligger til grunn for behandlingen. Beregningen av f&#xF8;lgekostnader i henhold til &#xA7; 12, &#xA7; 13 a og &#xA7; 13 b om &#xF8;kt arbeidsforbruk f&#xF8;lger av den fastsatte grunnverdi og de faktorer som inng&#xE5;r i denne. Det kan f&#xF8;lgelig heller ikke klages p&#xE5; disse forhold. N&#xE5;r det gjelder &#xA7; 13 b om andre f&#xF8;lgekostnader fastsettes denne skj&#xF8;nnsmessig og den kan dermed p&#xE5;klages.</article>
        <article class="legalP" id="kapittel-1-ledd-115">Milj&#xF8;direktoratet er klageinstans for fylkesmannens vedtak om utbetaling av erstatning. Fylkesmannen skal i vedtaket opplyse om klageadgangen. Det anbefales at standard klageskjema vedlegges. Klagen skal stiles Milj&#xF8;direktoratet, men sendes fylkesmannen for klagebehandling, jf. forvaltningsloven &#xA7; 32. Klagen skal nevne den endring som &#xF8;nskes og de grunner som anf&#xF8;res. Dersom fylkesmannen ikke fullt ut tar klagen til f&#xF8;lge, skal den sendes direktoratet for endelig avgj&#xF8;relse, jf. forvaltningsloven &#xA7; 33. Direktoratet kan i sin behandling pr&#xF8;ve alle sider av saken og omgj&#xF8;re fylkesmannens vedtak, jf. forvaltningsloven &#xA7; 34 annet ledd.</article>
        <article class="legalP" id="kapittel-1-ledd-116">I s&#xE6;rlige tilfeller vil Milj&#xF8;direktoratet kunne omgj&#xF8;re fylkesmannens vedtak uten at det foreligger klage, jf. forvaltningsloven &#xA7; 35. Direktoratet vil da bli f&#xF8;rsteinstans i saken, og direktoratets avgj&#xF8;relse kan p&#xE5;klages til Klima- og milj&#xF8;departementet.</article>
        <article class="legalP" id="kapittel-1-ledd-117">Etter forvaltningsloven &#xA7; 27b kan erstatningsmyndigheten bestemme at s&#xF8;ksm&#xE5;l om gyldigheten av forvaltningsvedtak eller krav om erstatning som f&#xF8;lge av vedtaket, ikke skal kunne reises uten at s&#xF8;keren har benyttet sin klageadgang.</article>
        <article class="defaultP" margin-top="true">
          <i>Retningslinjer til &#xA7; 17</i>
        </article>
        <article class="legalP" id="kapittel-1-ledd-118">Det kan oppst&#xE5; tilfeller der det er utbetalt for mye i erstatning. Dette kan skyldes feil beregning av erstatningsmyndighet eller at det er gitt feil opplysninger fra s&#xF8;ker. I begge tilfeller er dyreeier pliktig til &#xE5; betale tilbake det som urettmessig er utbetalt i erstatning.</article>
        <article class="legalP" id="kapittel-1-ledd-119">I &#xA7; 17 er det fire grunnlag for tilbakekreving:<ul class="defaultList"><li data-li-identifier="-" data-name="-"><article class="listArticle" id="kapittel-1-ledd-119-punkt-1"><article class="legalP" id="kapittel-1-ledd-119-punkt-1-ledd-1">N&#xE5;r en dyreeier har mottatt erstatning i strid med redelighet og god tro etter bestemmelsens f&#xF8;rste ledd, f&#xF8;rste punktum.</article></article></li><li data-li-identifier="-" data-name="-"><article class="listArticle" id="kapittel-1-ledd-119-punkt-2"><article class="legalP" id="kapittel-1-ledd-119-punkt-2-ledd-1">N&#xE5;r dyreeier har gitt feilaktige, mangelfulle eller misvisende opplysninger etter f&#xF8;rste ledd, annet punktum.</article></article></li><li data-li-identifier="-" data-name="-"><article class="listArticle" id="kapittel-1-ledd-119-punkt-3"><article class="legalP" id="kapittel-1-ledd-119-punkt-3-ledd-1">N&#xE5;r utbetalingen skyldes feil fra myndighetenes side etter f&#xF8;rste ledd, tredje punktum.</article></article></li><li data-li-identifier="-" data-name="-"><article class="listArticle" id="kapittel-1-ledd-119-punkt-4"><article class="legalP" id="kapittel-1-ledd-119-punkt-4-ledd-1">N&#xE5;r det er gitt forskudd p&#xE5; utbetaling eller &#xE0; konto utbetaling etter &#xA7; 14, og forskudds- eller &#xE0; kontoutbetaling overstiger det endelig fastsatte erstatningsbel&#xF8;pet.</article></article></li></ul></article>
        <article class="legalP" id="kapittel-1-ledd-120">Disse fire alternative grunnlagene for tilbakekreving fra dyreeier er utt&#xF8;mmende. Tilbakekreving overfor en dyreeier skal bare skje dersom minst ett av grunnlagene er til stede.</article>
        <article class="legalP" id="kapittel-1-ledd-121">Etter samtlige alternativer i f&#xF8;rste ledd m&#xE5; det foretas en konkret og skj&#xF8;nnsmessig vurdering av om det feilutbetalte bel&#xF8;p skal kreves tilbake. Det avgj&#xF8;rende sp&#xF8;rsm&#xE5;l etter de tre f&#xF8;rste grunnlagene er om s&#xF8;ker har oppfylt kravet til uaktsomhet slik dette er beskrevet.</article>
        <article class="legalP" id="kapittel-1-ledd-122">Ved en tilbakekreving etter annet ledd skal en tilbakekreving skje automatisk uten noen skj&#xF8;nnsmessig vurdering.</article>
        <article class="legalP" id="kapittel-1-ledd-123">Det er ikke noe vilk&#xE5;r for tilbakekreving at det feilutbetalte bel&#xF8;p er i behold.</article>
        <article class="legalP" id="kapittel-1-ledd-124">Argumenter om at det feilutbetalte bel&#xF8;p er brukt opp m&#xE5; avvises. Dersom vilk&#xE5;rene i &#xA7; 17 er oppfylt, skal bel&#xF8;pet kreves tilbakebetalt.</article>
        <article class="legalP" id="kapittel-1-ledd-125">N&#xE5;r det gjelder alternativet &#xAB;dyreeier har mottatt erstatning i strid med redelighet og god tro&#xBB;, m&#xE5; dyreeier enten selv bevisst eller ved grov uaktsomhet ha for&#xE5;rsaket feilutbetalingen, eller feilen m&#xE5; ha v&#xE6;rt s&#xE5; &#xE5;penbar at det m&#xE5; antas at han har v&#xE6;rt klar over den. Disse sakene kan ofte v&#xE6;re av en s&#xE5; alvorlig art at det vil v&#xE6;re rimelig &#xE5; anmelde forholdet som bedrageri.</article>
        <article class="legalP" id="kapittel-1-ledd-126">Ved tilbakekreving etter annet punktum; &#xAB;dyreeier uaktsomt har gitt feilaktige, mangelfulle eller misvisende opplysninger&#xBB;, omfattes for det f&#xF8;rste det forhold at dyreeier ved sin uaktsomme handling har for&#xE5;rsaket en feilutbetaling. Videre omfatter bestemmelsen tilfeller hvor dyreeier uaktsomt unnlater &#xE5; gi melding slik at feilutbetaling skjer. Dyreeier plikter &#xE5; gi melding om enhver endring i de forhold som er avgj&#xF8;rende for hans rett til erstatning. Bestemmelsen vil alltid kunne brukes dersom dyreeier er klar over at han gir feil opplysninger eller han med vilje unnlater &#xE5; gi opplysninger han plikter &#xE5; gi. Tilfeller der dyreeier burde forst&#xE5;tt at han ikke var berettiget til ytelsen og feilutbetalingen ikke skyldes myndighetene, rammes ogs&#xE5; av bestemmelsen. Bestemmelsen rammer derfor b&#xE5;de forsettlig og uaktsom handling eller unnlatelse av &#xE5; handle.</article>
        <article class="legalP" id="kapittel-1-ledd-127">Vedr&#xF8;rende alternativet; &#xAB;utbetalingen skyldes feil fra myndighetenes side og dyreeier burde forst&#xE5;tt dette&#xBB;, vil denne bestemmelsen komme til anvendelse n&#xE5;r myndighetene har for&#xE5;rsaket feilutbetalingen og mottakeren burde forst&#xE5;tt at utbetalingen skyldes en feil fra myndighetenes side. Bestemmelsen kan ogs&#xE5; brukes i tilfeller hvor feilen verken skyldes dyreeier eller myndighetene, for eksempel i tilfeller hvor pengene settes inn p&#xE5; feil konto eller om de heves urettmessig. Ved vurderingen av hva dyreeier burde ha forst&#xE5;tt, er det avgj&#xF8;rende hvor &#xE5;penbar eller synlig feilen var, og om vedkommende har utvist vanlig aktsomhet.</article>
        <article class="legalP" id="kapittel-1-ledd-128">Etter &#xA7; 17 f&#xF8;rste og annet punktum er det en forutsetning at feilutbetalingen i utgangspunktet er for&#xE5;rsaket av dyreeier. Feil utbetaling som skyldes myndighetene behandles etter tredje punktum. Det er ikke n&#xF8;dvendig at myndighetene er &#xE5; bebreide for at feilutbetalingen har funnet sted, det er tilstrekkelig at grunnen til feilutbetalingen ligger innenfor myndighetenes ansvarsomr&#xE5;de.</article>
        <article class="legalP" id="kapittel-1-ledd-129">Etter &#xA7; 17 annet punktum skal det skje en automatisk tilbakekreving. Dette skyldes at utbetalingen kun er en forskuddsutbetaling etter en forel&#xF8;pig beregning uten endelig vedtak, og at et endelig oppgj&#xF8;r f&#xF8;rst kan skje n&#xE5;r det foreligger et gyldig vedtak fra fylkesmannen. En tilbakekreving skal her skje i alle tilfeller der dyreeier etter den forel&#xF8;pige beregning har f&#xE5;tt mer utbetalt enn han f&#xE5;r etter en individuell behandling av s&#xF8;knaden.</article>
        <article class="legalP" id="kapittel-1-ledd-130">Tilbakekreving vil normalt inneb&#xE6;re at fylkesmannen i brev redegj&#xF8;r for begrunnelse for kravet. Kravet vil deretter bli oversendt dyreeier fra Milj&#xF8;direktoratet. Krav som er fremmet vil bli purret i henhold til ordin&#xE6;re purrerutiner i Milj&#xF8;direktoratet. Dersom krav ikke innfris vil Milj&#xF8;direktoratet dekke kravet ved fratrekk i fremtidige erstatningsutbetalinger.</article>
        <article class="defaultP" margin-top="true">
          <i>Retningslinjer til &#xA7; 18</i>
        </article>
        <article class="legalP" id="kapittel-1-ledd-131">Bestemmelsen &#xE5;pner for at det i s&#xE6;rlige tilfeller kan utbetales erstatning for andre husdyrarter enn de som er nevnt i &#xA7; 2 bokstav a. Hovedprinsippet om at det er tap for n&#xE6;ringsinteresser som baserer sin inntekt p&#xE5; bruk av utmarksbeite som skal erstattes ligger imidlertid fast. Det samme gjelder prinsippet om at produksjoner hvor det finnes effektive forebyggende tiltak skal henvises til dette. Arter som for eksempel struts, fj&#xF8;rfe, gris og hjortevilt i oppdrett faller derfor utenfor ordningen. Det samme gjelder skader p&#xE5; bifolk/bikuber. Det vil imidlertid v&#xE6;re mulig &#xE5; s&#xF8;ke om offentlig tilskudd over ordningen for forebyggende tiltak for &#xE5; forebygge slike skader. Det kan imidlertid ikke utelukkes at det kan oppst&#xE5; andre taps- eller skadetilfeller som ut fra en rimelighetsvurdering burde erstattes, eksempelvis ved rovviltangrep p&#xE5; lama brukt som vokterdyr p&#xE5; utmarksbeite. Det er slike tilfeller unntaksbestemmelsen tar sikte p&#xE5; &#xE5; dekke. Med sikte p&#xE5; &#xE5; f&#xE5; en enhetlig vurdering av slike s&#xF8;knader, er myndigheten lagt til Milj&#xF8;direktoratet med Klima- og milj&#xF8;departementet som klageinstans.</article>
        <article class="legalP" id="kapittel-1-ledd-132">De rovviltarter som utl&#xF8;ser erstatningsrett er nevnt i &#xA7; 2 bokstav b. Prinsippet er at dette skal gjelde rovviltarter som b&#xE5;de kan gj&#xF8;re betydelig skade p&#xE5; husdyr og tamrein, og som har en bestandssituasjon som krever s&#xE6;rskilte hensyn for &#xE5; kunne opprettholde levedyktige bestander i Norge. Foruten de nevnte artene, er det bare hav&#xF8;rn som kan tenkes &#xE5; komme inn under disse kriteriene. Erfaringene tilsier imidlertid at hav&#xF8;rn bare i meget sjeldne tilfeller kan opptre som slik skadevolder, og tilfredsstillende faglig dokumentasjon for slike tilfeller er sv&#xE6;rt mangelfull. Det er derfor ikke grunnlag for &#xE5; ta inn arten i definisjonen av hvilke rovviltarter som gir rett til erstatning p&#xE5; et generelt grunnlag. Dersom det i sjeldne tilfeller likevel kan p&#xE5;vises at hav&#xF8;rn har voldt slik skade gjennom unders&#xF8;kelse i samsvar med &#xA7; 6, vil Milj&#xF8;direktoratet kunne utbetale erstatning i samsvar med forskriftens &#xF8;vrige bestemmelser. Ogs&#xE5; i slike saker vil Klima- og milj&#xF8;departementet v&#xE6;re klageinstans.</article>
        <article class="defaultP" margin-top="true">
          <i>Retningslinjer til &#xA7; 19</i>
        </article>
        <article class="legalP" id="kapittel-1-ledd-133">Milj&#xF8;direktoratet kan i s&#xE6;rlige tilfeller dispensere fra forskriftens bestemmelser i &#xA7; 4 bokstav c og e, samt &#xA7; 10. Hensikten med slik dispensasjon kan s&#xE6;rlig v&#xE6;re &#xE5; unnlate &#xE5; foreta avkorting i erstatning dersom det foreligger helt spesielle &#xE5;rsaker til at vilk&#xE5;rene ikke er oppfylt som forutsatt, for eksempel som f&#xF8;lge av famili&#xE6;re eller sosiale omstendigheter.</article>
        <article class="defaultP" margin-top="true">
          <i>Retningslinjer til &#xA7; 20</i>
        </article>
        <article class="legalP" id="kapittel-1-ledd-134">Forskriften kan endres av Klima- og milj&#xF8;departementet. Endring vil for eksempel kunne skje ved endringer i rammevilk&#xE5;r for bruk av utmarksbeite som kan ha betydning for erstatning av dyr som er tapt p&#xE5; grunn av rovvilt. Endringer vil i forkant bli dr&#xF8;ftet med parter som omfattes av endringene.</article>
        <article class="legalP" id="kapittel-1-ledd-135">Retningslinjene kan endres av Milj&#xF8;direktoratet i samr&#xE5;d med Klima- og milj&#xF8;departementet. Endringer kan v&#xE6;re aktuelle n&#xE5;r det skjer forandringer i formelle forutsetninger for vurdering av erstatning, eller n&#xE5;r ny faglig kunnskap p&#xE5;virker grunnlaget for tolkninger eller beregninger som er nedfelt i retningslinjene.</article>
      </section>
      <section class="section" id="kapittel-2" data-lovdata-URL="LTI/forskrift/2014-05-30-677/KAPITTEL_2">
        <h2>Rettelser</h2>
        <article class="defaultP" data-text-size="small"><strong>Publisert:</strong> I 2014 hefte 12 (Rettelse)</article>
        <article class="defaultP" data-text-size="small">Det som er rettet er satt i kursiv.</article>
        <article class="defaultP" margin-top="true">Ved en inkurie ble retningslinjene &#xA7; 8 kunngjort med fjorten ledd i stedet for tretten idet nest siste og siste ledd var identiske. Siste ledd utg&#xE5;r, slik at trettende ledd skal lyde:</article>
        <article class="legalP" id="kapittel-2-ledd-1">
          <i>Den til enhver tid foreliggende kunnskap vil variere, og vil s&#xE6;rlig kunne utvikles p&#xE5; bakgrunn av systematisert kunnskap fra gjennomf&#xF8;rte unders&#xF8;kelser i henhold til &#xA7; 6. Det er derfor i dyreeiers egen interesse at en st&#xF8;rst mulig andel av skader/tap kan henf&#xF8;res til &#xA7; 6, og ikke bli gjenstand for skj&#xF8;nnsmessige vurderinger i henhold til &#xA7; 7 og &#xA7; 8.</i>
        </article>
      </section>
    </main>
  </body>
</html>
