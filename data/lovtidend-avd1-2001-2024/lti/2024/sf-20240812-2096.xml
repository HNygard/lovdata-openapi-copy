<!DOCTYPE html><html lang="nb"><head><title>Mandat for forvaltningen av Statens fond i Tromsø</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">FOR-2024-08-12-2096</dd><dt class="dokid">DokumentID</dt><dd class="dokid">LTI/forskrift/2024-08-12-2096</dd><dt class="ministry">Departement</dt><dd class="ministry"><ul><li>Finansdepartementet</li></ul></dd><dt class="subunit">Etat</dt><dd class="subunit"><ul><li>Avdeling for formuesforvaltning</li></ul></dd><dt class="dateInForce">I kraft fra</dt><dd class="dateInForce">2024-08-12, 2024-12-20</dd><dt class="basedOn">Hjemmel</dt><dd class="basedOn"><ul><li>lov/2024-06-25-67/§4</li><li>lov/2024-06-25-67/§8</li><li>lov/2007-06-29-44/§1</li></ul></dd><dt class="dateOfPublication">Kunngjort</dt><dd class="dateOfPublication">2024-09-10 14:20</dd><dt class="journalNumber">Journalnummer</dt><dd class="journalNumber">2024-0966</dd><dt class="title">Tittel</dt><dd class="title">Mandat for forvaltningen av Statens fond i Tromsø</dd><dt class="miscInformation">Annet om dokumentet</dt><dd class="miscInformation"><strong>Hjemmel:</strong> Fastsatt av Finansdepartementet 12. august 2024 med hjemmel i lov 25. juni 2024 nr. 67 om Statens fond i Tromsø § 4 første ledd og § 8 og lov 29. juni 2007 nr. 44 om Folketrygdfondet § 1 annet punktum.</dd><dt class="refid">RefID</dt><dd class="refid">forskrift/2024-08-12-2096</dd><dt class="table-of-contents">Innhold</dt><dd class="table-of-contents"><ul class="tocTopUl"><li>Mandat for forvaltningen av Statens fond i Tromsø<ul class="tocSubUl"><li>Kapittel 1. Alminnelige bestemmelser<ul class="tocSubUl"><li>§ 1-1. Folketrygdfondets forvaltningsoppdrag</li><li>§ 1-2. Plassering av fondsmidlene</li><li>§ 1-3. Mål for forvaltningen</li><li>§ 1-4. Strategisk plan for forvaltning av SFT</li><li>§ 1-5. Eksterne forvaltere og tjenesteytere (utkontraktering)</li><li>§ 1-6. Folketrygdfondets rådgivningsplikt og uttalelsesrett</li></ul></li><li>Kapittel 2. Forvaltningen av investeringsporteføljen<ul class="tocSubUl"><li>§ 2-1. Referanseindeks</li><li>§ 2-2. Tillatte instrumenter</li><li>§ 2-3. Rammer for forvaltningen</li></ul></li><li>Kapittel 3. Verdivurdering, avkastningsmåling og styring, måling og kontroll av risiko<ul class="tocSubUl"><li>§ 3-1. Innledende bestemmelser</li><li>§ 3-2. Verdivurdering og avkastningsmåling</li><li>§ 3-3. Måling og styring av markedsrisiko</li><li>§ 3-4. Måling og styring av motpartseksponering</li><li>§ 3-5. Måling og styring av belåning</li><li>§ 3-6. Innlån og utlån av verdipapirer og salg av verdipapirer Folketrygdfondet ikke eier</li><li>§ 3-7. Reinvestering av mottatt kontantsikkerhet</li><li>§ 3-8. Måling og styring av operasjonell risiko</li><li>§ 3-9. Nye instrumenter</li><li>§ 3-10. Folketrygdfondets internkontroll</li><li>§ 3-11. Investeringsgjennomgang og avhending av aksjer dersom planlagt notering ikke gjennomføres mv.</li></ul></li><li>Kapittel 4. Ansvarlig forvaltningsvirksomhet<ul class="tocSubUl"><li>§ 4-1. Prinsipper for ansvarlig forvaltning</li></ul></li><li>Kapittel 5. Rammer for forvaltningskostnader og for en godtgjørelsesordning<ul class="tocSubUl"><li>§ 5-1. Ramme for forvaltningskostnader</li><li>§ 5-2. Retningslinjer og rammer for en godtgjørelsesordning</li></ul></li><li>Kapittel 6. Offentlig rapportering<ul class="tocSubUl"><li>§ 6-1. Formål</li><li>§ 6-2. Rapporteringskrav</li><li>§ 6-3. Offentliggjøring av beregningsmetoder og data</li><li>§ 6-4. Offentliggjøring av styrets retningslinjer</li></ul></li><li>Kapittel 7. Forholdet mellom departementet og Folketrygdfondet<ul class="tocSubUl"><li>§ 7-1. Orienteringsplikt</li><li>§ 7-2. Folketrygdfondets plikter ved overskridelse av rammer for forvaltningen</li><li>§ 7-3. Departementets plikter ved utelukkelse og gjeninkludering av selskaper</li><li>§ 7-4. Møter</li><li>§ 7-5. Innfasingsbestemmelser</li></ul></li><li>Kapittel 8. Adgang til å fravike bestemmelsene, overgangsbestemmelser og ikrafttredelse<ul class="tocSubUl"><li>§ 8-1. Adgang til å fravike bestemmelsene</li><li>§ 8-2. Overgangsbestemmelser</li><li>§ 8-3. Ikrafttredelse</li></ul></li></ul></li></ul></dd></dl></header><main class="documentBody" data-lovdata-URL="LTI/forskrift/2024-08-12-2096" id="dokument"><h1>Mandat for forvaltningen av Statens fond i Tromsø</h1><section class="section" data-name="kap1" id="kapittel-1" data-lovdata-URL="LTI/forskrift/2024-08-12-2096/KAPITTEL_1"><h2>Kapittel 1. Alminnelige bestemmelser</h2><article class="legalArticle" data-lovdata-URL="LTI/forskrift/2024-08-12-2096/§1-1" data-name="§1-1" id="kapittel-1-paragraf-1"><h3 class="legalArticleHeader"><span class="legalArticleValue">§ 1-1</span>. <span class="legalArticleTitle">Folketrygdfondets forvaltningsoppdrag</span></h3><article class="legalP" id="kapittel-1-paragraf-1-ledd-1">Finansdepartementet plasserer Statens fond i Tromsø (SFT) som et kapitalinnskudd i Folketrygdfondet i henhold til lov 25. juni 2024 nr. 67 om Statens fond i Tromsø § 4 tredje ledd. Folketrygdfondet er delegert oppdraget med å forvalte fondet, som skal forvaltes etter bestemmelsene i eller med hjemmel i dette mandatet, jf. lov 25. juni 2024 nr. 67 om Statens fond i Tromsø § 4 første ledd og § 8 og lov 29. juni 2007 nr. 44 om Folketrygdfondet § 1 annet punktum.</article></article><article class="legalArticle" data-lovdata-URL="LTI/forskrift/2024-08-12-2096/§1-2" data-name="§1-2" id="kapittel-1-paragraf-2"><h3 class="legalArticleHeader"><span class="legalArticleValue">§ 1-2</span>. <span class="legalArticleTitle">Plassering av fondsmidlene</span></h3><article class="numberedLegalP" data-numerator="1" id="kapittel-1-paragraf-2-nummer-1">(1) Folketrygdfondet skal i eget navn videreplassere kapitalinnskuddet i en portefølje av finansielle instrumenter og kontantinnskudd (investeringsporteføljen).</article><article class="numberedLegalP" data-numerator="2" id="kapittel-1-paragraf-2-nummer-2">(2) Verdien av kapitalinnskuddet settes lik den regnskapsmessige verdien av porteføljen av finansielle instrumenter og kontantinnskudd. Porteføljens regnskapsmessige avkastning fratrukket Folketrygdfondets forvaltningskostnader, tillegges SFT.</article><article class="numberedLegalP" data-numerator="3" id="kapittel-1-paragraf-2-nummer-3">(3) Folketrygdfondet skal foreta investeringsbeslutninger og utøve eierrettigheter uavhengig av departementet.</article><article class="numberedLegalP" data-numerator="4" id="kapittel-1-paragraf-2-nummer-4">(4) Den delen av kapitalen til SFT som er innestående på kontolån i Norges Bank, inngår ikke i investeringsporteføljen.</article></article><article class="legalArticle" data-lovdata-URL="LTI/forskrift/2024-08-12-2096/§1-3" data-name="§1-3" id="kapittel-1-paragraf-3"><h3 class="legalArticleHeader"><span class="legalArticleValue">§ 1-3</span>. <span class="legalArticleTitle">Mål for forvaltningen</span></h3><article class="numberedLegalP" data-numerator="1" id="kapittel-1-paragraf-3-nummer-1">(1) Folketrygdfondet skal søke å oppnå høyest mulig avkastning etter kostnader over tid innenfor de rammer som gjelder for forvaltningen. Avkastningen måles i norske kroner.</article><article class="numberedLegalP" data-numerator="2" id="kapittel-1-paragraf-3-nummer-2">(2) Folketrygdfondet skal ha som overordnet mål i sin eierskapsutøvelse å sikre SFTs finansielle interesser.</article><article class="numberedLegalP" data-numerator="3" id="kapittel-1-paragraf-3-nummer-3">(3) Folketrygdfondet skal integrere arbeidet med en ansvarlig forvaltningsvirksomhet i forvaltningen av SFT, jf. kapittel 4. God avkastning på lang sikt anses å avhenge av en bærekraftig utvikling i økonomisk, miljømessig og samfunnsmessig forstand samt av velfungerende, legitime og effektive markeder.</article></article><article class="legalArticle" data-lovdata-URL="LTI/forskrift/2024-08-12-2096/§1-4" data-name="§1-4" id="kapittel-1-paragraf-4"><h3 class="legalArticleHeader"><span class="legalArticleValue">§ 1-4</span>. <span class="legalArticleTitle">Strategisk plan for forvaltning av SFT</span></h3><article class="numberedLegalP" data-numerator="1" id="kapittel-1-paragraf-4-nummer-1">(1) Styret skal fastsette en strategisk plan for hvordan forvaltningsoppdraget skal løses. Planen skal oppdateres regelmessig og ved vesentlige endringer i forvaltningen.</article><article class="numberedLegalP" data-numerator="2" id="kapittel-1-paragraf-4-nummer-2">(2) Styret skal regelmessig evaluere i hvilken grad målene i den strategiske planen er nådd.</article></article><article class="legalArticle" data-lovdata-URL="LTI/forskrift/2024-08-12-2096/§1-5" data-name="§1-5" id="kapittel-1-paragraf-5"><h3 class="legalArticleHeader"><span class="legalArticleValue">§ 1-5</span>. <span class="legalArticleTitle">Eksterne forvaltere og tjenesteytere (utkontraktering)</span></h3><article class="numberedLegalP" data-numerator="1" id="kapittel-1-paragraf-5-nummer-1">(1) Folketrygdfondet kan benytte eksterne forvaltere og utkontraktere operasjonelle funksjoner så lenge nødvendige hensyn til risikostyring og internkontroll er ivaretatt, jf. § 3-10.</article><article class="numberedLegalP" data-numerator="2" id="kapittel-1-paragraf-5-nummer-2">(2) Godtgjøringsstrukturen i avtaler med eksterne forvaltere skal være utformet slik at den ivaretar SFTs økonomiske interesser, herunder hensynet til tidshorisonten for de aktuelle investeringsstrategiene. De enkelte avtalene med forvaltere om avkastningsavhengige honorarer skal struktureres slik at fondet beholder den vesentligste delen av positiv differanseavkastning.</article></article><article class="legalArticle" data-lovdata-URL="LTI/forskrift/2024-08-12-2096/§1-6" data-name="§1-6" id="kapittel-1-paragraf-6"><h3 class="legalArticleHeader"><span class="legalArticleValue">§ 1-6</span>. <span class="legalArticleTitle">Folketrygdfondets rådgivningsplikt og uttalelsesrett</span></h3><article class="numberedLegalP" data-numerator="1" id="kapittel-1-paragraf-6-nummer-1">(1) Folketrygdfondet skal gi departementet råd om SFTs investeringsstrategi. Råd kan gis av eget tiltak eller etter anmodning fra departementet.</article><article class="numberedLegalP" data-numerator="2" id="kapittel-1-paragraf-6-nummer-2">(2) Folketrygdfondet skal gi departementet råd om behov for endringer i mandatet for forvaltningen av SFT. Slike råd kan gis av eget tiltak eller etter anmodning fra departementet.</article><article class="numberedLegalP" data-numerator="3" id="kapittel-1-paragraf-6-nummer-3">(3) Folketrygdfondet skal ha anledning til å uttale seg før det foretas vesentlige endringer i mandatet for forvaltningen av SFT, og skal varsles i rimelig tid til å kunne foreta eventuelle endringer i porteføljen.</article></article></section><section class="section" data-name="kap2" id="kapittel-2" data-lovdata-URL="LTI/forskrift/2024-08-12-2096/KAPITTEL_2"><h2>Kapittel 2. Forvaltningen av investeringsporteføljen</h2><article class="legalArticle" data-lovdata-URL="LTI/forskrift/2024-08-12-2096/§2-1" data-name="§2-1" id="kapittel-2-paragraf-1"><h3 class="legalArticleHeader"><span class="legalArticleValue">§ 2-1</span>. <span class="legalArticleTitle">Referanseindeks</span></h3><article class="numberedLegalP" data-numerator="1" id="kapittel-2-paragraf-1-nummer-1">(1) Referanseindeksen har følgende sammensetning: a. VINX Small Cap utbyttejustert for Folketrygdfondets skatteposisjon.<ul class="defaultList"><li data-li-identifier="b." data-name="b."><article class="listArticle" id="kapittel-2-paragraf-1-nummer-1-punkt-1"><article class="legalP" id="kapittel-2-paragraf-1-nummer-1-punkt-1-ledd-1">Selskaper som inngår i referanseindeksen til Statens pensjonsfond Norge (SPN) skal tas ut av indeksgrunnlaget nevnt i bokstav a.</article></article></li><li data-li-identifier="c." data-name="c."><article class="listArticle" id="kapittel-2-paragraf-1-nummer-1-punkt-2"><article class="legalP" id="kapittel-2-paragraf-1-nummer-1-punkt-2-ledd-1">Bestemmelsen i bokstav b gjelder også for andre aksjeklasser utstedt av samme selskap.</article></article></li><li data-li-identifier="d." data-name="d."><article class="listArticle" id="kapittel-2-paragraf-1-nummer-1-punkt-3"><article class="legalP" id="kapittel-2-paragraf-1-nummer-1-punkt-3-ledd-1">Verdipapirer Folketrygdfondet ikke kan investere i, jf. § 2-2 første ledd bokstav a, inngår ikke i indeksgrunnlaget nevnt i bokstav a.</article></article></li></ul></article><article class="numberedLegalP" data-numerator="2" id="kapittel-2-paragraf-1-nummer-2">(2) Verdipapirer som er utelukket i henhold til retningslinjer for observasjon og utelukkelse av selskaper fra Statens pensjonsfond utland, skal ikke inngå i referanseindeksen, jf. § 2-3 femte ledd og § 7-3. Departementet fastsetter datoer for utelukkelse fra og gjeninkludering i referanseindeksen for SFT av slike verdipapirer.</article></article><article class="legalArticle" data-lovdata-URL="LTI/forskrift/2024-08-12-2096/§2-2" data-name="§2-2" id="kapittel-2-paragraf-2"><h3 class="legalArticleHeader"><span class="legalArticleValue">§ 2-2</span>. <span class="legalArticleTitle">Tillatte instrumenter</span></h3><article class="numberedLegalP" data-numerator="1" id="kapittel-2-paragraf-2-nummer-1">(1) Folketrygdfondet kan plassere investeringsporteføljen i finansielle instrumenter og kontantinnskudd som er godkjent i henhold til § 3-9, men begrenset til:<ul class="defaultList"><li data-li-identifier="a." data-name="a."><article class="listArticle" id="kapittel-2-paragraf-2-nummer-1-punkt-1"><article class="legalP" id="kapittel-2-paragraf-2-nummer-1-punkt-1-ledd-1">Aksjer og verdipapirer som kan sidestilles med noterte aksjer, samt depotbevis for slike aksjer som er notert på regulert markedsplass i Norge, Danmark, Finland, Island eller Sverige og hvor utsteder er klassifisert av indeksleverandøren FTSE med landtilhørighet i enten Norge, Sverige, Danmark, Island eller Finland og hvor utsteder i henhold til direktiv 2004/109/EF (Transparency Directive) har sin hjemstat i enten Norge, Danmark, Finland, Island eller Sverige.</article></article></li><li data-li-identifier="b." data-name="b."><article class="listArticle" id="kapittel-2-paragraf-2-nummer-1-punkt-2"><article class="legalP" id="kapittel-2-paragraf-2-nummer-1-punkt-2-ledd-1">Verdipapirer som nevnt i bokstav a i unoterte selskaper hvor styret har uttrykt en intensjon om å søke om notering på regulert markedsplass i Norge, Danmark, Finland, Island eller Sverige.</article></article></li><li data-li-identifier="c." data-name="c."><article class="listArticle" id="kapittel-2-paragraf-2-nummer-1-punkt-3"><article class="legalP" id="kapittel-2-paragraf-2-nummer-1-punkt-3-ledd-1">Omsettelige obligasjoner og andre omsettelige gjeldsinstrumenter, samt depotbevis for slike obligasjoner, utstedt av norske, danske, finske, islandske eller svenske utstedere, dog begrenset til reinvestering av mottatt kontantsikkerhet, jf. § 3-7.</article></article></li><li data-li-identifier="d." data-name="d."><article class="listArticle" id="kapittel-2-paragraf-2-nummer-1-punkt-4"><article class="legalP" id="kapittel-2-paragraf-2-nummer-1-punkt-4-ledd-1">Pengemarkedsinstrumenter utstedt av norske, danske, finske, islandske eller svenske utstedere, dog begrenset til reinvestering av mottatt kontantsikkerhet, jf. § 3-7.</article></article></li><li data-li-identifier="e." data-name="e."><article class="listArticle" id="kapittel-2-paragraf-2-nummer-1-punkt-5"><article class="legalP" id="kapittel-2-paragraf-2-nummer-1-punkt-5-ledd-1">Finansielle derivater, fondsandeler og valutainstrumenter som henger naturlig sammen med aksjer og valuta.</article></article></li><li data-li-identifier="f." data-name="f."><article class="listArticle" id="kapittel-2-paragraf-2-nummer-1-punkt-6"><article class="legalP" id="kapittel-2-paragraf-2-nummer-1-punkt-6-ledd-1">Fondsmidlene skal ikke plasseres i selskaper som inngår i referanseindeksen til SPN.</article></article></li></ul></article><article class="numberedLegalP" data-numerator="2" id="kapittel-2-paragraf-2-nummer-2">(2) Dersom Folketrygdfondet blir eier av finansielle instrumenter som ikke er omfattet av første ledd bokstav a til e, skal Folketrygdfondet selge slike finansielle instrumenter omgående. Unntatt fra første punktum er unoterte instrumenter som tilfaller porteføljen som følge av at en planlagt notering ikke gjennomføres, jf. § 2-2 første ledd bokstav b, eller på grunn av selskapshendelser, jf. § 3-11 annet ledd.</article><article class="numberedLegalP" data-numerator="3" id="kapittel-2-paragraf-2-nummer-3">(3) I tilfeller hvor et verdipapir i SFTs beholdning blir inkludert i referanseindeksen til SPN, jf. § 2-2 bokstav f, skal slike verdipapirer avhendes fra SFTs beholdning på en hensiktsmessig og kostnadseffektiv måte.</article></article><article class="legalArticle" data-lovdata-URL="LTI/forskrift/2024-08-12-2096/§2-3" data-name="§2-3" id="kapittel-2-paragraf-3"><h3 class="legalArticleHeader"><span class="legalArticleValue">§ 2-3</span>. <span class="legalArticleTitle">Rammer for forvaltningen</span></h3><article class="numberedLegalP" data-numerator="1" id="kapittel-2-paragraf-3-nummer-1">(1) Folketrygdfondet skal legge opp forvaltningen med sikte på at det annualiserte standardavviket til differanseavkastningen mellom investeringsporteføljen, jf. § 1-2 fjerde ledd, og referanseindeksen på ex ante basis (forventet relativ volatilitet) ikke overstiger 5 prosentenheter. Folketrygdfondet fastsetter en metode for beregning av forventet relativ volatilitet som må godkjennes av departementet.</article><article class="numberedLegalP" data-numerator="2" id="kapittel-2-paragraf-3-nummer-2">(2) Styret skal fastsette supplerende risikorammer for forvaltningen for å fange opp risiko som erfaringsmessig ikke fanges godt opp av forventet relativ volatilitet, jf. første ledd ovenfor, herunder:<ul class="defaultList"><li data-li-identifier="a." data-name="a."><article class="listArticle" id="kapittel-2-paragraf-3-nummer-2-punkt-1"><article class="legalP" id="kapittel-2-paragraf-3-nummer-2-punkt-1-ledd-1">Rammer for minste sammenfall mellom investeringsporteføljen og referanseindeks.</article></article></li><li data-li-identifier="b." data-name="b."><article class="listArticle" id="kapittel-2-paragraf-3-nummer-2-punkt-2"><article class="legalP" id="kapittel-2-paragraf-3-nummer-2-punkt-2-ledd-1">Rammer for likviditetsrisiko.</article></article></li><li data-li-identifier="c." data-name="c."><article class="listArticle" id="kapittel-2-paragraf-3-nummer-2-punkt-3"><article class="legalP" id="kapittel-2-paragraf-3-nummer-2-punkt-3-ledd-1">Rammer for motpartseksponering. Rammene skal inkludere grenser for minimum kredittvurdering til motparter for usikrede innskudd, ikke-børsnoterte derivathandler og andre typer kontrakter som påfører Folketrygdfondet motpartsrisiko.</article></article></li><li data-li-identifier="d." data-name="d."><article class="listArticle" id="kapittel-2-paragraf-3-nummer-2-punkt-4"><article class="legalP" id="kapittel-2-paragraf-3-nummer-2-punkt-4-ledd-1">Rammer for belåning, herunder rammer for bruttoeksponering. Belåning kan benyttes med sikte på gjennomføring av forvalteroppdraget på en effektiv måte, men ikke med sikte på å øke SFTs økonomiske eksponering mot risikable aktiva.</article></article></li><li data-li-identifier="e." data-name="e."><article class="listArticle" id="kapittel-2-paragraf-3-nummer-2-punkt-5"><article class="legalP" id="kapittel-2-paragraf-3-nummer-2-punkt-5-ledd-1">Rammer for reinvestering av mottatt kontantsikkerhet. Reinvestering skal ikke gjøres med sikte på å øke SFTs økonomiske eksponering mot risikable aktiva.</article></article></li><li data-li-identifier="f." data-name="f."><article class="listArticle" id="kapittel-2-paragraf-3-nummer-2-punkt-6"><article class="legalP" id="kapittel-2-paragraf-3-nummer-2-punkt-6-ledd-1">En ramme for store forventede negative avvik mellom avkastningen av investeringsporteføljen og den faktiske referanseindeksen (forventet ekstremavviksrisiko).</article></article></li></ul></article><article class="numberedLegalP" data-numerator="3" id="kapittel-2-paragraf-3-nummer-3">(3) Rammene nevnt i annet ledd skal legges frem for departementet minst tre uker før planlagt ikrafttredelse. Senere utvidelser av rammene skal legges frem for departementet minst tre uker før planlagt ikrafttredelse, med mindre særlige forhold tilsier kortere frist.</article><article class="numberedLegalP" data-numerator="4" id="kapittel-2-paragraf-3-nummer-4">(4) Folketrygdfondet kan plassere SFT slik at SFT har eierandeler for inntil 5 prosent av aksjekapital eller egenkapitalbevis i ett enkelt selskap. Et selskaps eie av egne andeler skal ikke tas med ved beregning etter denne bestemmelsen.</article><article class="numberedLegalP" data-numerator="5" id="kapittel-2-paragraf-3-nummer-5">(5) Fondsmidlene skal ikke plasseres i verdipapirer som er utelukket i henhold til retningslinjer for observasjon og utelukkelse av selskaper fra Statens pensjonsfond utland. Folketrygdfondet skal ha retningslinjer for utelukkelse og gjeninkludering av slike verdipapirer i fondets investeringsunivers, jf. § 2-1 annet ledd og § 7-3.</article><article class="numberedLegalP" data-numerator="6" id="kapittel-2-paragraf-3-nummer-6">(6) Transaksjoner mellom SFT og SPN kan bare finne sted hvis Folketrygdfondet kan dokumentere at handlene skjer til markedsmessig pris og vilkår.</article></article></section><section class="section" data-name="kap3" id="kapittel-3" data-lovdata-URL="LTI/forskrift/2024-08-12-2096/KAPITTEL_3"><h2>Kapittel 3. Verdivurdering, avkastningsmåling og styring, måling og kontroll av risiko</h2><article class="legalArticle" data-lovdata-URL="LTI/forskrift/2024-08-12-2096/§3-1" data-name="§3-1" id="kapittel-3-paragraf-1"><h3 class="legalArticleHeader"><span class="legalArticleValue">§ 3-1</span>. <span class="legalArticleTitle">Innledende bestemmelser</span></h3><article class="numberedLegalP" data-numerator="1" id="kapittel-3-paragraf-1-nummer-1">(1) Folketrygdfondet skal fastsette prinsipper for verdivurdering, avkastningsmåling og styring, måling og kontroll av risiko som minst oppfyller internasjonalt anerkjente standarder og metoder. Folketrygdfondet skal regelmessig evaluere sitt arbeid og sin kompetanse knyttet til Folketrygdfondets risikostyring og internkontroll.</article><article class="numberedLegalP" data-numerator="2" id="kapittel-3-paragraf-1-nummer-2">(2) Folketrygdfondet skal ha rutiner for rapportering av risiko og eksponeringer på de områder som dekkes av dette kapitlet. Målemetodene skal utfylle hverandre.</article></article><article class="legalArticle" data-lovdata-URL="LTI/forskrift/2024-08-12-2096/§3-2" data-name="§3-2" id="kapittel-3-paragraf-2"><h3 class="legalArticleHeader"><span class="legalArticleValue">§ 3-2</span>. <span class="legalArticleTitle">Verdivurdering og avkastningsmåling</span></h3><article class="numberedLegalP" data-numerator="1" id="kapittel-3-paragraf-2-nummer-1">(1) Avkastningen i investeringsporteføljen skal måles i kroner.</article><article class="numberedLegalP" data-numerator="2" id="kapittel-3-paragraf-2-nummer-2">(2) Avkastningsberegningene skal utarbeides i samsvar med metodikken i Global Investment Performance Standards (GIPS).</article><article class="numberedLegalP" data-numerator="3" id="kapittel-3-paragraf-2-nummer-3">(3) Folketrygdfondet skal fastsette prinsipper for prising og avkastningsmåling av de finansielle instrumentene som inngår i investeringsporteføljen.</article><article class="numberedLegalP" data-numerator="4" id="kapittel-3-paragraf-2-nummer-4">(4) Metoden for å fastsette verdien av finansielle instrumenter skal være etterprøvbar og med rimelig sikkerhet representere den virkelige verdien av fondsmidlene på måletidspunktet.</article></article><article class="legalArticle" data-lovdata-URL="LTI/forskrift/2024-08-12-2096/§3-3" data-name="§3-3" id="kapittel-3-paragraf-3"><h3 class="legalArticleHeader"><span class="legalArticleValue">§ 3-3</span>. <span class="legalArticleTitle">Måling og styring av markedsrisiko</span></h3><article class="numberedLegalP" data-numerator="1" id="kapittel-3-paragraf-3-nummer-1">(1) Folketrygdfondet skal fastsette prinsipper for måling og styring av markedsrisiko i forvaltningen, herunder relevante kilder til systematisk risiko, jf. § 2-3. Målingene skal søke å fange opp all relevant markedsrisiko knyttet til de finansielle instrumentene som brukes i forvaltningen. Risikoen skal anslås ved hjelp av flere forskjellige metoder. Det skal gjennomføres stresstester, blant annet basert på historiske hendelser og scenarioer for fremtidig utvikling i systematiske risikofaktorer.</article><article class="numberedLegalP" data-numerator="2" id="kapittel-3-paragraf-3-nummer-2">(2) Analyser av ekstremhendelsesrisiko skal være en integrert del av risikostyringen av SFT.</article></article><article class="legalArticle" data-lovdata-URL="LTI/forskrift/2024-08-12-2096/§3-4" data-name="§3-4" id="kapittel-3-paragraf-4"><h3 class="legalArticleHeader"><span class="legalArticleValue">§ 3-4</span>. <span class="legalArticleTitle">Måling og styring av motpartseksponering</span></h3><article class="numberedLegalP" data-numerator="1" id="kapittel-3-paragraf-4-nummer-1">(1) Folketrygdfondet skal fastsette prinsipper for måling og styring av motpartseksponering, jf. § 2-3.</article><article class="numberedLegalP" data-numerator="2" id="kapittel-3-paragraf-4-nummer-2">(2) Folketrygdfondet skal ha betryggende rutiner og systemer for utvelgelse og evaluering av motparter. Folketrygdfondet skal fastsette maksimumsrammer for eksponering, minstekrav til kredittvurdering og standarder for sikkerhetsstillelse, håndtering av sikkerheter og ordninger for motregning. Samlet motpartseksponering skal beregnes i henhold til internasjonalt anerkjente metoder.</article></article><article class="legalArticle" data-lovdata-URL="LTI/forskrift/2024-08-12-2096/§3-5" data-name="§3-5" id="kapittel-3-paragraf-5"><h3 class="legalArticleHeader"><span class="legalArticleValue">§ 3-5</span>. <span class="legalArticleTitle">Måling og styring av belåning</span></h3><article class="legalP" id="kapittel-3-paragraf-5-ledd-1">Folketrygdfondet skal fastsette prinsipper for måling og styring av belåning i investeringsporteføljen, jf. § 2-3. Prinsippene skal omfatte implisitt belåning som oppnås gjennom derivater og reinvestering av kontantsikkerhet som mottas i tilknytning til derivatavtaler, verdipapirutlån eller gjenkjøpsavtaler.</article></article><article class="legalArticle" data-lovdata-URL="LTI/forskrift/2024-08-12-2096/§3-6" data-name="§3-6" id="kapittel-3-paragraf-6"><h3 class="legalArticleHeader"><span class="legalArticleValue">§ 3-6</span>. <span class="legalArticleTitle">Innlån og utlån av verdipapirer og salg av verdipapirer Folketrygdfondet ikke eier</span></h3><article class="numberedLegalP" data-numerator="1" id="kapittel-3-paragraf-6-nummer-1">(1) Folketrygdfondet skal fastsette retningslinjer for innlån og utlån av verdipapirer og for salg av verdipapirer Folketrygdfondet ikke eier (short-salg).</article><article class="numberedLegalP" data-numerator="2" id="kapittel-3-paragraf-6-nummer-2">(2) Salg av verdipapirer Folketrygdfondet ikke eier kan bare foretas dersom Folketrygdfondet har tilgang til verdipapirene gjennom en etablert låneordning.</article></article><article class="legalArticle" data-lovdata-URL="LTI/forskrift/2024-08-12-2096/§3-7" data-name="§3-7" id="kapittel-3-paragraf-7"><h3 class="legalArticleHeader"><span class="legalArticleValue">§ 3-7</span>. <span class="legalArticleTitle">Reinvestering av mottatt kontantsikkerhet</span></h3><article class="legalP" id="kapittel-3-paragraf-7-ledd-1">Folketrygdfondet skal fastsette retningslinjer for reinvestering av mottatt kontantsikkerhet, jf. § 2-3.</article></article><article class="legalArticle" data-lovdata-URL="LTI/forskrift/2024-08-12-2096/§3-8" data-name="§3-8" id="kapittel-3-paragraf-8"><h3 class="legalArticleHeader"><span class="legalArticleValue">§ 3-8</span>. <span class="legalArticleTitle">Måling og styring av operasjonell risiko</span></h3><article class="numberedLegalP" data-numerator="1" id="kapittel-3-paragraf-8-nummer-1">(1) Folketrygdfondet skal nærmere definere og avgrense innholdet i begrepet operasjonell risiko.</article><article class="numberedLegalP" data-numerator="2" id="kapittel-3-paragraf-8-nummer-2">(2) Operasjonelle risikofaktorer skal identifiseres, vurderes etter sannsynlighet og konsekvens, overvåkes og håndteres.</article></article><article class="legalArticle" data-lovdata-URL="LTI/forskrift/2024-08-12-2096/§3-9" data-name="§3-9" id="kapittel-3-paragraf-9"><h3 class="legalArticleHeader"><span class="legalArticleValue">§ 3-9</span>. <span class="legalArticleTitle">Nye instrumenter</span></h3><article class="numberedLegalP" data-numerator="1" id="kapittel-3-paragraf-9-nummer-1">(1) Før fondsmidlene investeres skal Folketrygdfondet godkjenne alle finansielle instrumenter og nye motparter som benyttes i forvaltningen.</article><article class="numberedLegalP" data-numerator="2" id="kapittel-3-paragraf-9-nummer-2">(2) Folketrygdfondets godkjenning skal avhenge av at instrumentet bidrar til en effektiv gjennomføring av forvaltningsoppdraget og at Folketrygdfondet kan sikre en helhetlig styring, kontroll og oppfølging av all relevant investeringsrisiko og operasjonell risiko.</article><article class="numberedLegalP" data-numerator="3" id="kapittel-3-paragraf-9-nummer-3">(3) Godkjenningen skal dokumenteres.</article></article><article class="legalArticle" data-lovdata-URL="LTI/forskrift/2024-08-12-2096/§3-10" data-name="§3-10" id="kapittel-3-paragraf-10"><h3 class="legalArticleHeader"><span class="legalArticleValue">§ 3-10</span>. <span class="legalArticleTitle">Folketrygdfondets internkontroll</span></h3><article class="legalP" id="kapittel-3-paragraf-10-ledd-1">Forskrift 22. september 2008 nr. 1080 om risikostyring og internkontroll gjelder så langt den passer.</article></article><article class="legalArticle" data-lovdata-URL="LTI/forskrift/2024-08-12-2096/§3-11" data-name="§3-11" id="kapittel-3-paragraf-11"><h3 class="legalArticleHeader"><span class="legalArticleValue">§ 3-11</span>. <span class="legalArticleTitle">Investeringsgjennomgang og avhending av aksjer dersom planlagt notering ikke gjennomføres mv.</span></h3><article class="numberedLegalP" data-numerator="1" id="kapittel-3-paragraf-11-nummer-1">(1) Folketrygdfondet skal fastsette retningslinjer som sikrer en grundig gjennomgang i forkant av den enkelte investering i unoterte selskaper hvor styret har uttrykt en intensjon om å søke notering på regulert og anerkjent markedsplass, jf. § 2-2 første ledd bokstav b.</article><article class="numberedLegalP" data-numerator="2" id="kapittel-3-paragraf-11-nummer-2">(2) Folketrygdfondet skal fastsette retningslinjer om planer for avhending av aksjer i unoterte selskaper i de tilfeller hvor en planlagt notering på regulert markedsplass ikke gjennomføres, jf. § 2-2 første ledd bokstav b. Planer for avhending skal inkludere vurderinger av hvordan aksjene kan avhendes på en hensiktsmessig og kostnadseffektiv måte. I tillegg skal planen sikre en løpende vurdering av relevant risiko knyttet til investeringen. Planen skal dokumenteres. Det samme gjelder for øvrige unoterte verdipapirer som tilfaller porteføljen på grunn av selskapshendelser.</article></article></section><section class="section" data-name="kap4" id="kapittel-4" data-lovdata-URL="LTI/forskrift/2024-08-12-2096/KAPITTEL_4"><h2>Kapittel 4. Ansvarlig forvaltningsvirksomhet</h2><article class="legalArticle" data-lovdata-URL="LTI/forskrift/2024-08-12-2096/§4-1" data-name="§4-1" id="kapittel-4-paragraf-1"><h3 class="legalArticleHeader"><span class="legalArticleValue">§ 4-1</span>. <span class="legalArticleTitle">Prinsipper for ansvarlig forvaltning</span></h3><article class="numberedLegalP" data-numerator="1" id="kapittel-4-paragraf-1-nummer-1">(1) Folketrygdfondet skal fastsette prinsipper for ansvarlig forvaltning for investeringsporteføljen, definert i kapittel 2.</article><article class="numberedLegalP" data-numerator="2" id="kapittel-4-paragraf-1-nummer-2">(2) Prinsippene skal understøtte investeringsstrategien og målet for forvaltningen, jf. § 1-3. Ved utformingen av prinsippene skal Folketrygdfondet også vektlegge at investeringsporteføljen har en lang tidshorisont.</article><article class="numberedLegalP" data-numerator="3" id="kapittel-4-paragraf-1-nummer-3">(3) Prinsippene skal baseres på hensynene til god selskapsstyring, miljø og samfunnsmessige forhold i tråd med anerkjente prinsipper og standarder som Norsk anbefaling for eierstyring og selskapsledelse (NUES), FNs Global Compact, OECDs retningslinjer for eierstyring og selskapsledelse og OECDs retningslinjer for flernasjonale selskaper.</article><article class="numberedLegalP" data-numerator="4" id="kapittel-4-paragraf-1-nummer-4">(4) Prinsippene og bruken av virkemidler i den ansvarlige forvaltningen for å understøtte disse skal offentliggjøres, jf. § 6-2.</article></article></section><section class="section" data-name="kap5" id="kapittel-5" data-lovdata-URL="LTI/forskrift/2024-08-12-2096/KAPITTEL_5"><h2>Kapittel 5. Rammer for forvaltningskostnader og for en godtgjørelsesordning</h2><article class="legalArticle" data-lovdata-URL="LTI/forskrift/2024-08-12-2096/§5-1" data-name="§5-1" id="kapittel-5-paragraf-1"><h3 class="legalArticleHeader"><span class="legalArticleValue">§ 5-1</span>. <span class="legalArticleTitle">Ramme for forvaltningskostnader</span></h3><article class="numberedLegalP" data-numerator="1" id="kapittel-5-paragraf-1-nummer-1">(1) Folketrygdfondet skal innen 1. desember hvert år sende departementet et begrunnet forslag til ramme for forvaltningskostnader knyttet til forvaltningen av SFT basert på overslag over neste års forvaltningskostnader.</article><article class="numberedLegalP" data-numerator="2" id="kapittel-5-paragraf-1-nummer-2">(2) Departementet fastsetter rammen for forvaltningskostnadene som et kronebeløp. Folketrygdfondet godtgjøres kun for faktiske kostnader innenfor den fastsatte rammen. Kostnader utover den fastsatte rammen blir ikke dekket.</article><article class="numberedLegalP" data-numerator="3" id="kapittel-5-paragraf-1-nummer-3">(3) Totale faktiske forvaltningskostnader kan trekkes direkte fra SFTs kapital, jf. § 1-2 annet ledd.</article></article><article class="legalArticle" data-lovdata-URL="LTI/forskrift/2024-08-12-2096/§5-2" data-name="§5-2" id="kapittel-5-paragraf-2"><h3 class="legalArticleHeader"><span class="legalArticleValue">§ 5-2</span>. <span class="legalArticleTitle">Retningslinjer og rammer for en godtgjørelsesordning</span></h3><article class="numberedLegalP" data-numerator="1" id="kapittel-5-paragraf-2-nummer-1">(1) Styret i Folketrygdfondet skal fastsette retningslinjer og rammer for en godtgjørelsesordning. Godtgjørelsesordningen skal inneholde særskilte bestemmelser for ledende ansatte, for andre ansatte og tillitsvalgte med arbeidsoppgaver av vesentlig betydning for foretakets risikoeksponering og for andre ansatte og tillitsvalgte med tilsvarende godtgjørelse, samt for andre ansatte og tillitsvalgte med kontrolloppgaver.</article><article class="numberedLegalP" data-numerator="2" id="kapittel-5-paragraf-2-nummer-2">(2) Godtgjørelsesordningen skal bidra til å fremme og gi insentiver til god styring av og kontroll med risikoen for forvaltningen, motvirke for høy risikotaking, og bidra til å unngå interessekonflikter.</article><article class="numberedLegalP" data-numerator="3" id="kapittel-5-paragraf-2-nummer-3">(3) Forskrift 21. desember 2011 nr. 1467 til verdipapirfondloven gjelder med nødvendige tilpasninger.</article></article></section><section class="section" data-name="kap6" id="kapittel-6" data-lovdata-URL="LTI/forskrift/2024-08-12-2096/KAPITTEL_6"><h2>Kapittel 6. Offentlig rapportering</h2><article class="legalArticle" data-lovdata-URL="LTI/forskrift/2024-08-12-2096/§6-1" data-name="§6-1" id="kapittel-6-paragraf-1"><h3 class="legalArticleHeader"><span class="legalArticleValue">§ 6-1</span>. <span class="legalArticleTitle">Formål</span></h3><article class="numberedLegalP" data-numerator="1" id="kapittel-6-paragraf-1-nummer-1">(1) Det skal være størst mulig åpenhet om forvaltningen innenfor de rammer som settes av en forsvarlig gjennomføring av forvaltningsoppdraget.</article><article class="numberedLegalP" data-numerator="2" id="kapittel-6-paragraf-1-nummer-2">(2) Den offentlige rapporteringen skal gi en rettvisende og utfyllende oversikt over hvordan Folketrygdfondet løser forvaltningsoppdraget, herunder de valg og prioriteringer Folketrygdfondet gjør, resultater som oppnås og hvordan rammene gitt i dette mandatet utnyttes.</article></article><article class="legalArticle" data-lovdata-URL="LTI/forskrift/2024-08-12-2096/§6-2" data-name="§6-2" id="kapittel-6-paragraf-2"><h3 class="legalArticleHeader"><span class="legalArticleValue">§ 6-2</span>. <span class="legalArticleTitle">Rapporteringskrav</span></h3><article class="numberedLegalP" data-numerator="1" id="kapittel-6-paragraf-2-nummer-1">(1) Folketrygdfondet skal regelmessig og minst hvert tredje år rapportere om valg av investeringsstrategier for forvaltningen fastsatt av styret (strategirapportering), jf. § 1-4. Det skal redegjøres særskilt for:<ul class="defaultList"><li data-li-identifier="a." data-name="a."><article class="listArticle" id="kapittel-6-paragraf-2-nummer-1-punkt-1"><article class="legalP" id="kapittel-6-paragraf-2-nummer-1-punkt-1-ledd-1">Overordnede prinsipper for valg av strategier, avkastnings- og risikoegenskaper ved strategiene og hvordan strategiene tar sikte på å utnytte fondets særtrekk og Folketrygdfondets fortrinn i kapitalforvaltningen.</article></article></li><li data-li-identifier="b." data-name="b."><article class="listArticle" id="kapittel-6-paragraf-2-nummer-1-punkt-2"><article class="legalP" id="kapittel-6-paragraf-2-nummer-1-punkt-2-ledd-1">Ulike investeringsstrategier innenfor forvaltningen som kan påvirke markedsrisiko og ekstremavviksrisiko i investeringsporteføljen.</article></article></li><li data-li-identifier="c." data-name="c."><article class="listArticle" id="kapittel-6-paragraf-2-nummer-1-punkt-3"><article class="legalP" id="kapittel-6-paragraf-2-nummer-1-punkt-3-ledd-1">Rammeverk for styring og kontroll av risiko.</article></article></li><li data-li-identifier="d." data-name="d."><article class="listArticle" id="kapittel-6-paragraf-2-nummer-1-punkt-4"><article class="legalP" id="kapittel-6-paragraf-2-nummer-1-punkt-4-ledd-1">Organiseringen av kapitalforvaltningen, herunder bruk av eksterne forvaltere.</article></article></li></ul></article><article class="numberedLegalP" data-numerator="2" id="kapittel-6-paragraf-2-nummer-2">(2) Folketrygdfondet skal halvårlig rapportere om og redegjøre særskilt for (halvårsrapportering):<ul class="defaultList"><li data-li-identifier="a." data-name="a."><article class="listArticle" id="kapittel-6-paragraf-2-nummer-2-punkt-1"><article class="legalP" id="kapittel-6-paragraf-2-nummer-2-punkt-1-ledd-1">Verdiutvikling, resultater og risiko i investeringsporteføljen og i tilhørende referanseindekser.</article></article></li><li data-li-identifier="b." data-name="b."><article class="listArticle" id="kapittel-6-paragraf-2-nummer-2-punkt-2"><article class="legalP" id="kapittel-6-paragraf-2-nummer-2-punkt-2-ledd-1">Sammensetningen av differanseavkastningen for investeringsporteføljen.</article></article></li><li data-li-identifier="c." data-name="c."><article class="listArticle" id="kapittel-6-paragraf-2-nummer-2-punkt-3"><article class="legalP" id="kapittel-6-paragraf-2-nummer-2-punkt-3-ledd-1">Utnyttelsen av rammene gitt i dette mandatet.</article></article></li></ul><p class="leddfortsettelse">Halvårsrapporteringen skal videre inneholde utdrag av de deler av Folketrygdfondets regnskap som vedrører forvaltningen av investeringsporteføljen, fastsatt i henhold til de til enhver tid gjeldende regnskapsbestemmelser for Folketrygdfondet.</p></article><article class="numberedLegalP" data-numerator="3" id="kapittel-6-paragraf-2-nummer-3">(3) I tillegg til krav i § 6-2 annet ledd skal Folketrygdfondet årlig rapportere om og redegjøre særskilt for følgende (årsrapportering):<ul class="defaultList"><li data-li-identifier="a." data-name="a."><article class="listArticle" id="kapittel-6-paragraf-2-nummer-3-punkt-1"><article class="legalP" id="kapittel-6-paragraf-2-nummer-3-punkt-1-ledd-1">Resultater av ulike investeringsstrategier innenfor forvaltningen, herunder andel av differanseavkastningen og utnyttelsen av rammen for forventet relativ volatilitet, ekstremavviksrisiko og forvaltningskostnader. Med ulike investeringsstrategier menes investeringsstrategier som vektlegges i utnyttelsen av enkeltrammer, bl.a. rammen for forventet relativ volatilitet, ekstremavviksrisiko og forvaltningskostnader.</article></article></li><li data-li-identifier="b." data-name="b."><article class="listArticle" id="kapittel-6-paragraf-2-nummer-3-punkt-2"><article class="legalP" id="kapittel-6-paragraf-2-nummer-3-punkt-2-ledd-1">Styrets vurderinger av resultatene.</article></article></li><li data-li-identifier="c." data-name="c."><article class="listArticle" id="kapittel-6-paragraf-2-nummer-3-punkt-3"><article class="legalP" id="kapittel-6-paragraf-2-nummer-3-punkt-3-ledd-1">Forholdet mellom avkastning og risiko i investeringsporteføljen og i tilhørende referanseindeks. Folketrygdfondet skal benytte flere metoder og måltall for å rapportere risikojustert avkastning.</article></article></li><li data-li-identifier="d." data-name="d."><article class="listArticle" id="kapittel-6-paragraf-2-nummer-3-punkt-4"><article class="legalP" id="kapittel-6-paragraf-2-nummer-3-punkt-4-ledd-1">Inntekter fra verdipapirutlån, interne og eksterne forvaltningskostnader og anslag på transaksjonskostnader for investeringsporteføljen uttrykt som andel av forvaltet kapital.</article></article></li><li data-li-identifier="e." data-name="e."><article class="listArticle" id="kapittel-6-paragraf-2-nummer-3-punkt-5"><article class="legalP" id="kapittel-6-paragraf-2-nummer-3-punkt-5-ledd-1">Arbeidet med ansvarlig forvaltning, jf. kapittel 4, herunder bruken av virkemidler og virkningen av eierskapsarbeidet, samt hvordan prinsippene for ansvarlig forvaltning er integrert i forvaltningen.</article></article></li></ul></article><article class="numberedLegalP" data-numerator="4" id="kapittel-6-paragraf-2-nummer-4">(4) I forbindelse med halvårs- og årsrapporteringen skal Folketrygdfondet gi en oversikt over utelukkelser og gjeninkluderinger, jf. § 2-1 annet ledd og § 2-3 femte ledd.</article><article class="numberedLegalP" data-numerator="5" id="kapittel-6-paragraf-2-nummer-5">(5) Halvårsrapporteringen skal offentliggjøres senest to måneder etter utløpet av halvåret. Årsrapporteringen skal offentliggjøres senest tre måneder etter utløpet av året. Hovedinnholdet i årsrapporteringen skal gjøres tilgjengelig i trykt form. Øvrig rapportering kan skje i elektronisk form.</article></article><article class="legalArticle" data-lovdata-URL="LTI/forskrift/2024-08-12-2096/§6-3" data-name="§6-3" id="kapittel-6-paragraf-3"><h3 class="legalArticleHeader"><span class="legalArticleValue">§ 6-3</span>. <span class="legalArticleTitle">Offentliggjøring av beregningsmetoder og data</span></h3><article class="numberedLegalP" data-numerator="1" id="kapittel-6-paragraf-3-nummer-1">(1) Data og metoder som benyttes i den offentlige rapporteringen skal så langt som mulig, innenfor de rammer som settes av en forsvarlig gjennomføring av forvaltningsoppdraget, beskrives og offentliggjøres i datalesbar form.</article><article class="numberedLegalP" data-numerator="2" id="kapittel-6-paragraf-3-nummer-2">(2) Dersom beregningsmetodene som ligger til grunn for rapportering av avkastning og risiko er endret siden siste rapportering, skal det redegjøres for hvorfor metodene er endret og det skal gis opplysninger om eventuelle effekter av dette. Det skal videre gis proformatall i henhold til tidligere beregningsmetoder i to påfølgende år.</article></article><article class="legalArticle" data-lovdata-URL="LTI/forskrift/2024-08-12-2096/§6-4" data-name="§6-4" id="kapittel-6-paragraf-4"><h3 class="legalArticleHeader"><span class="legalArticleValue">§ 6-4</span>. <span class="legalArticleTitle">Offentliggjøring av styrets retningslinjer</span></h3><article class="legalP" id="kapittel-6-paragraf-4-ledd-1">Prinsipper, retningslinjer og rammer fastsatt av Folketrygdfondets styre som følge av dette mandatet skal offentliggjøres.</article></article></section><section class="section" data-name="kap7" id="kapittel-7" data-lovdata-URL="LTI/forskrift/2024-08-12-2096/KAPITTEL_7"><h2>Kapittel 7. Forholdet mellom departementet og Folketrygdfondet</h2><article class="legalArticle" data-lovdata-URL="LTI/forskrift/2024-08-12-2096/§7-1" data-name="§7-1" id="kapittel-7-paragraf-1"><h3 class="legalArticleHeader"><span class="legalArticleValue">§ 7-1</span>. <span class="legalArticleTitle">Orienteringsplikt</span></h3><article class="numberedLegalP" data-numerator="1" id="kapittel-7-paragraf-1-nummer-1">(1) Folketrygdfondet skal oversende departementet den strategiske planen, jf. § 1-4.</article><article class="numberedLegalP" data-numerator="2" id="kapittel-7-paragraf-1-nummer-2">(2) Folketrygdfondet skal uten ugrunnet opphold orientere departementet om hendelser eller forhold som departementet bør ha kjennskap til.</article><article class="numberedLegalP" data-numerator="3" id="kapittel-7-paragraf-1-nummer-3">(3) Folketrygdfondet skal gi departementet og selskaper eller personer som bistår departementet i vurderingen av Folketrygdfondets forvaltning av investeringsporteføljen de opplysninger departementet ber om. Data som ligger til grunn for den offentlige rapporteringen, jf. § 6-2, også data Folketrygdfondet ikke offentliggjør i henhold til § 6-3 første ledd, skal systematiseres og kunne leveres i datalesbar form.</article><article class="numberedLegalP" data-numerator="4" id="kapittel-7-paragraf-1-nummer-4">(4) Folketrygdfondets avtaler med dataleverandører skal sikre departementet og selskaper eller personer som bistår departementet i vurderingen av Folketrygdfondets forvaltning av investeringsporteføljen, tilgang til data i datalesbar form.</article></article><article class="legalArticle" data-lovdata-URL="LTI/forskrift/2024-08-12-2096/§7-2" data-name="§7-2" id="kapittel-7-paragraf-2"><h3 class="legalArticleHeader"><span class="legalArticleValue">§ 7-2</span>. <span class="legalArticleTitle">Folketrygdfondets plikter ved overskridelse av rammer for forvaltningen</span></h3><article class="legalP" id="kapittel-7-paragraf-2-ledd-1">Dersom det oppstår situasjoner der rammene i § 2-3 blir overskredet, skal Folketrygdfondet uten ugrunnet opphold foreta en vurdering av hvordan forvaltningen kan bringes innenfor rammene på en hensiktsmessig og kostnadseffektiv måte.</article></article><article class="legalArticle" data-lovdata-URL="LTI/forskrift/2024-08-12-2096/§7-3" data-name="§7-3" id="kapittel-7-paragraf-3"><h3 class="legalArticleHeader"><span class="legalArticleValue">§ 7-3</span>. <span class="legalArticleTitle">Departementets plikter ved utelukkelse og gjeninkludering av selskaper</span></h3><article class="legalP" id="kapittel-7-paragraf-3-ledd-1">Departementet skal gi Folketrygdfondet melding om verdipapirer som er utelukket eller gjeninkludert i henhold til retningslinjer for observasjon og utelukkelse av selskaper fra Statens pensjonsfond utland, jf. § 2-1 annet ledd og § 2-3 femte ledd.</article></article><article class="legalArticle" data-lovdata-URL="LTI/forskrift/2024-08-12-2096/§7-4" data-name="§7-4" id="kapittel-7-paragraf-4"><h3 class="legalArticleHeader"><span class="legalArticleValue">§ 7-4</span>. <span class="legalArticleTitle">Møter</span></h3><article class="legalP" id="kapittel-7-paragraf-4-ledd-1">Det skal avholdes møter mellom departementet og Folketrygdfondet minst hvert kvartal. Møtene finner sted etter innkalling fra departementet. Departementet utarbeider dagsorden og nærmere spesifikasjon av hvilke data og opplysninger som skal oversendes som grunnlag for departementets forberedelse til møtene, samt format og tidspunkt for oversendelsen.</article></article><article class="legalArticle" data-lovdata-URL="LTI/forskrift/2024-08-12-2096/§7-5" data-name="§7-5" id="kapittel-7-paragraf-5"><h3 class="legalArticleHeader"><span class="legalArticleValue">§ 7-5</span>. <span class="legalArticleTitle">Innfasingsbestemmelser</span></h3><article class="legalP" id="kapittel-7-paragraf-5-ledd-1">Når mindre enn 500 millioner kroner av midlene i SFT er investert i markedet, kommer ikke § 2-3 første ledd og § 3-2 annet ledd til anvendelse.</article></article></section><section class="section" data-name="kap8" id="kapittel-8" data-lovdata-URL="LTI/forskrift/2024-08-12-2096/KAPITTEL_8"><h2>Kapittel 8. Adgang til å fravike bestemmelsene, overgangsbestemmelser og ikrafttredelse</h2><article class="legalArticle" data-lovdata-URL="LTI/forskrift/2024-08-12-2096/§8-1" data-name="§8-1" id="kapittel-8-paragraf-1"><h3 class="legalArticleHeader"><span class="legalArticleValue">§ 8-1</span>. <span class="legalArticleTitle">Adgang til å fravike bestemmelsene</span></h3><article class="legalP" id="kapittel-8-paragraf-1-ledd-1">Departementet kan i særlige tilfeller tillate Folketrygdfondet å fravike bestemmelsene i dette mandatet.</article></article><article class="legalArticle" data-lovdata-URL="LTI/forskrift/2024-08-12-2096/§8-2" data-name="§8-2" id="kapittel-8-paragraf-2"><h3 class="legalArticleHeader"><span class="legalArticleValue">§ 8-2</span>. <span class="legalArticleTitle">Overgangsbestemmelser</span></h3><article class="legalP" id="kapittel-8-paragraf-2-ledd-1">Departementet kan fastsette særskilte overgangsbestemmelser.</article></article><article class="legalArticle" data-lovdata-URL="LTI/forskrift/2024-08-12-2096/§8-3" data-name="§8-3" id="kapittel-8-paragraf-3"><h3 class="legalArticleHeader"><span class="legalArticleValue">§ 8-3</span>. <span class="legalArticleTitle">Ikrafttredelse</span></h3><article class="numberedLegalP" data-numerator="1" id="kapittel-8-paragraf-3-nummer-1">(1) Bestemmelsene § 1-1 om Folketrygdfondets forvaltningsoppdrag, § 5-1 om ramme for forvaltningskostnader og § 8-2 om overgangsbestemmelser trer i kraft 12. august 2024.</article><article class="numberedLegalP" data-numerator="2" id="kapittel-8-paragraf-3-nummer-2">(2) De øvrige bestemmelsene i mandatet trer i kraft 20. desember 2024.</article></article></section></main></body></html>