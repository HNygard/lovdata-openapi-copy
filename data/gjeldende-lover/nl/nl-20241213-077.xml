<!DOCTYPE html><html lang="nb"><head><title>Lov om Riksrevisjonen (riksrevisjonsloven)</title><base href="https://lovdata.no/" /></head><body><header class="documentHeader" id="hode"><dl class="data-document-key-info"><dt class="legacyID">Datokode</dt><dd class="legacyID">LOV-2024-12-13-77</dd><dt class="dokid">DokumentID</dt><dd class="dokid">NL/lov/2024-12-13-77</dd><dt class="ministry">Departement</dt><dd class="ministry"><ul><li>Finansdepartementet</li></ul></dd><dt class="dateInForce">I kraft fra</dt><dd class="dateInForce">2025-01-01, 2025-10-01, 2026-01-01</dd><dt class="changesToDocuments">Endrer</dt><dd class="changesToDocuments"><ul><li><a href="lov/2004-05-07-21">lov/2004-05-07-21</a></li><li><a href="forskrift/2004-03-11-700">forskrift/2004-03-11-700</a></li></ul></dd><dt class="legalArea">Rettsområde</dt><dd class="legalArea"><ul><li><a href="legal-areas/03" title="Bank, finans og regnskapsrett">Bank, finans og regnskapsrett</a> &gt; <a href="legal-areas/03.07" title="Revisjon">Revisjon</a></li> <li><a href="legal-areas/29" title="Stats-, statsforfatnings- og statsborgerrett">Stats-, statsforfatnings- og statsborgerrett</a> &gt; <a href="legal-areas/29.07" title="Stortinget">Stortinget</a></li></ul></dd><dt class="dateOfPublication">Kunngjort</dt><dd class="dateOfPublication">2024-12-13 12:50</dd><dt class="titleShort">Korttittel</dt><dd class="titleShort">Riksrevisjonsloven</dd><dt class="title">Tittel</dt><dd class="title">Lov om Riksrevisjonen (riksrevisjonsloven)</dd><dt class="miscInformation">Annet om dokumentet</dt><dd class="miscInformation"><a href="forarbeid/dok19-202324">Dokument 19 (2023–2024)</a>, <a href="forarbeid/inns-41-l-202425">Innst. 41 L (2024–2025)</a>, <a href="forarbeid/lovvedtak-6-202425">Lovvedtak 6 (2024–2025)</a>. Stortingets første og andre gangs behandling hhv. 21. og 26. november 2024. Fremmet av Finansdepartementet.</dd><dt class="refid">RefID</dt><dd class="refid">lov/2024-12-13-77</dd><dt class="table-of-contents">Innhold</dt><dd class="table-of-contents"><ul class="tocTopUl"><li><a href="#dokument">Lov om Riksrevisjonen (riksrevisjonsloven)</a><ul class="tocSubUl"><li><a href="#kapittel-1" data-child-interval="§§ 1-1 – 1-3">Kapittel 1 Riksrevisjonens mandat og uavhengighet</a><ul class="tocSubUl"><li><a href="#kapittel-1-paragraf-1">§ 1-1. Riksrevisjonens formål</a></li><li><a href="#kapittel-1-paragraf-2">§ 1-2. Riksrevisjonens ansvarsområde og oppgaver</a></li><li><a href="#kapittel-1-paragraf-3">§ 1-3. Riksrevisjonens uavhengighet</a></li></ul></li><li><a href="#kapittel-2" data-child-interval="§§ 2-1 – 2-6">Kapittel 2 Riksrevisjonens ledelse</a><ul class="tocSubUl"><li><a href="#kapittel-2-paragraf-1">§ 2-1. Riksrevisjonens ledelse</a></li><li><a href="#kapittel-2-paragraf-2">§ 2-2. Kollegiets oppnevning og sammensetning mv.</a></li><li><a href="#kapittel-2-paragraf-3">§ 2-3. Avsetting av riksrevisor</a></li><li><a href="#kapittel-2-paragraf-4">§ 2-4. Kollegiets ansvar</a></li><li><a href="#kapittel-2-paragraf-5">§ 2-5. Kollegiets saksbehandling</a></li><li><a href="#kapittel-2-paragraf-6">§ 2-6. Revisjonsdirektøren</a></li></ul></li><li><a href="#kapittel-3" data-child-interval="§§ 3-1 – 3-3">Kapittel 3 Riksrevisjonens oppgaveutførelse</a><ul class="tocSubUl"><li><a href="#kapittel-3-paragraf-1">§ 3-1. Generelle krav til oppgaveutførelsen</a></li><li><a href="#kapittel-3-paragraf-2">§ 3-2. Habilitet</a></li><li><a href="#kapittel-3-paragraf-3">§ 3-3. Forbud mot gaver i tjenesten. Registrering av verv og økonomiske interesser og bierverv</a></li></ul></li><li><a href="#kapittel-4" data-child-interval="§§ 4-1 – 4-6">Kapittel 4 Regnskapsrevisjon</a><ul class="tocSubUl"><li><a href="#kapittel-4-paragraf-1">§ 4-1. Regnskapsrevisjon</a></li><li><a href="#kapittel-4-paragraf-2">§ 4-2. Revisjon av statsregnskapet og disposisjonene</a></li><li><a href="#kapittel-4-paragraf-3">§ 4-3. Revisjon av årsregnskapet og disposisjonene</a></li><li><a href="#kapittel-4-paragraf-4">§ 4-4. Riksrevisjonens plikt til skriftlig kommunikasjon ved revisjon av årsregnskapet</a></li><li><a href="#kapittel-4-paragraf-5">§ 4-5. Riksrevisjonens plikter ved avgivelse av revisjonsberetning</a></li><li><a href="#kapittel-4-paragraf-6">§ 4-6. Årlig rapportering til Stortinget om regnskapsrevisjon</a></li></ul></li><li><a href="#kapittel-5" data-child-interval="§§ 5-1 – 5-3">Kapittel 5 Forvaltningsrevisjon og revisjon av statens eierstyring</a><ul class="tocSubUl"><li><a href="#kapittel-5-paragraf-1">§ 5-1. Forvaltningsrevisjon</a></li><li><a href="#kapittel-5-paragraf-2">§ 5-2. Revisjon av statens eierstyring</a></li><li><a href="#kapittel-5-paragraf-3">§ 5-3. Rapportering til Stortinget etter §§ 5-1 og 5-2</a></li></ul></li><li><a href="#kapittel-6" data-child-interval="§§ 6-1 – 6-3">Kapittel 6 Riksrevisjonens tilgang til informasjon</a><ul class="tocSubUl"><li><a href="#kapittel-6-paragraf-1">§ 6-1. Riksrevisjonens rett til informasjon</a></li><li><a href="#kapittel-6-paragraf-2">§ 6-2. Deltakelse i generalforsamling o.l.</a></li><li><a href="#kapittel-6-paragraf-3">§ 6-3. Tilrettelegging for revisjon</a></li></ul></li><li><a href="#kapittel-7" data-child-interval="§§ 7-1 – 7-6">Kapittel 7 Riksrevisjonens behandling og utlevering av informasjon</a><ul class="tocSubUl"><li><a href="#kapittel-7-paragraf-1">§ 7-1. Taushetsplikt</a></li><li><a href="#kapittel-7-paragraf-2">§ 7-2. Sikkerhetslovens anvendelse for Riksrevisjonen</a></li><li><a href="#kapittel-7-paragraf-3">§ 7-3. Behandling av personopplysninger</a></li><li><a href="#kapittel-7-paragraf-4">§ 7-4. Allmennhetens rett til innsyn i dokumenter</a></li><li><a href="#kapittel-7-paragraf-5">§ 7-5. Arkiv</a></li><li><a href="#kapittel-7-paragraf-6">§ 7-6. Språk</a></li></ul></li><li><a href="#kapittel-8" data-child-interval="§§ 8-1 – 8-4">Kapittel 8 Riksrevisjonens administrasjon og ansettelser</a><ul class="tocSubUl"><li><a href="#kapittel-8-paragraf-1">§ 8-1. Riksrevisjonens budsjett, regnskap og økonomiforvaltning</a></li><li><a href="#kapittel-8-paragraf-2">§ 8-2. Ansettelse av revisjonsdirektør</a></li><li><a href="#kapittel-8-paragraf-3">§ 8-3. Personaladministrasjon</a></li><li><a href="#kapittel-8-paragraf-4">§ 8-4. Saksbehandlingen i saker om ansettelsesforhold</a></li></ul></li><li><a href="#kapittel-9" data-child-interval="§ 9-1">Kapittel 9 Ikraftsettings- og overgangsbestemmelser mv.</a><ul class="tocSubUl"><li><a href="#kapittel-9-paragraf-1">§ 9-1. Ikraftsetting</a></li></ul></li></ul></li></ul></dd></dl></header><main class="documentBody" data-lovdata-URL="NL/lov/2024-12-13-77" id="dokument"><h1>Lov om Riksrevisjonen (riksrevisjonsloven)</h1><section class="section" data-name="kap1" id="kapittel-1" data-lovdata-URL="NL/lov/2024-12-13-77/KAPITTEL_1"><h2>Kapittel 1 Riksrevisjonens mandat og uavhengighet</h2><article class="legalArticle" data-lovdata-URL="NL/lov/2024-12-13-77/§1-1" data-name="§1-1" id="kapittel-1-paragraf-1"><h3 class="legalArticleHeader"><span class="legalArticleValue">§ 1-1</span>. <span class="legalArticleTitle">Riksrevisjonens formål</span></h3><article class="legalP" id="kapittel-1-paragraf-1-ledd-1">Riksrevisjonen er Stortingets revisjons- og kontrollorgan, og skal bidra til den demokratiske kontrollen med at statens ressurser forvaltes forsvarlig og effektivt og i samsvar med Stortingets vedtak og forutsetninger.</article></article><article class="legalArticle" data-lovdata-URL="NL/lov/2024-12-13-77/§1-2" data-name="§1-2" id="kapittel-1-paragraf-2"><h3 class="legalArticleHeader"><span class="legalArticleValue">§ 1-2</span>. <span class="legalArticleTitle">Riksrevisjonens ansvarsområde og oppgaver</span></h3><article class="legalP" id="kapittel-1-paragraf-2-ledd-1">Riksrevisjonens ansvarsområde omfatter alle statens midler og verdier. Ansvarsområdet omfatter alle deler av staten. I tillegg omfattes rettssubjekter utenfor staten så langt det følger av denne loven.</article><article class="legalP" id="kapittel-1-paragraf-2-ledd-2">Riksrevisjonen skal utføre revisjon etter denne loven, herunder bidra til å forebygge og avdekke misligheter. Riksrevisjonen kan yte veiledning innenfor det som er forenlig med Riksrevisjonens uavhengighet og objektivitet.</article><article class="legalP" id="kapittel-1-paragraf-2-ledd-3">Riksrevisjonen kan påta seg å revidere internasjonale organisasjoner og delta i internasjonal bistandsvirksomhet.</article><article class="legalP" id="kapittel-1-paragraf-2-ledd-4">Riksrevisjonens ansvarsområde omfatter ikke forhold som faller inn under kontrollområdet til Stortingets kontrollutvalg for etterretnings-, overvåkings- og sikkerhetstjeneste i tråd med <a href="lov/1995-02-03-7">EOS-kontrolloven</a>.</article><article class="legalP" id="kapittel-1-paragraf-2-ledd-5">Riksrevisjonens revisjon omfatter ikke forhold som faller inn under kontrollområdet til Norges Banks representantskap, jf. <a href="lov/2019-06-21-31/§2-17">sentralbankloven § 2-17</a>.</article></article><article class="legalArticle" data-lovdata-URL="NL/lov/2024-12-13-77/§1-3" data-name="§1-3" id="kapittel-1-paragraf-3"><h3 class="legalArticleHeader"><span class="legalArticleValue">§ 1-3</span>. <span class="legalArticleTitle">Riksrevisjonens uavhengighet</span></h3><article class="legalP" id="kapittel-1-paragraf-3-ledd-1">Riksrevisjonen skal utføre sine oppgaver uavhengig og selvstendig, og bestemmer selv hvordan arbeidet skal innrettes og organiseres.</article><article class="legalP" id="kapittel-1-paragraf-3-ledd-2">Stortinget kan i særlige tilfeller pålegge Riksrevisjonen å sette i gang bestemte revisjoner. Stortinget kan ikke instruere om hvordan, eller etter hvilke kriterier, revisjonen skal utføres.</article><article class="legalP" id="kapittel-1-paragraf-3-ledd-3">Forvaltningen kan ikke utøve myndighet overfor Riksrevisjonen som kan påvirke den uavhengige og objektive utøvelsen av Riksrevisjonens revisjon.</article></article></section><section class="section" data-name="kap2" id="kapittel-2" data-lovdata-URL="NL/lov/2024-12-13-77/KAPITTEL_2"><h2>Kapittel 2 Riksrevisjonens ledelse</h2><article class="legalArticle" data-lovdata-URL="NL/lov/2024-12-13-77/§2-1" data-name="§2-1" id="kapittel-2-paragraf-1"><h3 class="legalArticleHeader"><span class="legalArticleValue">§ 2-1</span>. <span class="legalArticleTitle">Riksrevisjonens ledelse</span><sup class="footnotereference" data-footnotereferencevalue="1" data-unique-footnote-counter="1">1</sup></h3><article class="legalP" id="kapittel-2-paragraf-1-ledd-1">Kollegiet er Riksrevisjonens øverste ledelse. Kollegiet består av fem riksrevisorer. Den daglige ledelsen av Riksrevisjonen ivaretas av en revisjonsdirektør.</article><footer class="footnotes"><article class="footnote" data-name="1" data-unique-footnote-counter="1"><span class="footnoteLabel">1</span> Trer i kraft 1. januar 2026 iflg. <a href="lov/2024-12-13-77/§9-1">§ 9-1</a>.</article></footer></article><article class="legalArticle" data-lovdata-URL="NL/lov/2024-12-13-77/§2-2" data-name="§2-2" id="kapittel-2-paragraf-2"><h3 class="legalArticleHeader"><span class="legalArticleValue">§ 2-2</span>. <span class="legalArticleTitle">Kollegiets oppnevning og sammensetning mv.</span></h3><article class="legalP" id="kapittel-2-paragraf-2-ledd-1">Stortinget velger fem riksrevisorer med personlige varamedlemmer etter innstilling fra Stortingets presidentskap. Stortinget utpeker leder og nestleder blant de fem riksrevisorene.</article><article class="legalP" id="kapittel-2-paragraf-2-ledd-2">Til verv som riksrevisor kan ikke velges:<ol class="defaultList" type="a"><li data-name="a." value="1"><article class="listArticle" id="kapittel-2-paragraf-2-ledd-2-punkt-1"><article class="legalP" id="kapittel-2-paragraf-2-ledd-2-punkt-1-ledd-1">Stortingets representanter og vararepresentanter</article></article></li><li data-name="b." value="2"><article class="listArticle" id="kapittel-2-paragraf-2-ledd-2-punkt-2"><article class="legalP" id="kapittel-2-paragraf-2-ledd-2-punkt-2-ledd-1">statsrådets medlemmer, statssekretærer og statsrådenes politiske rådgivere.</article></article></li></ol></article><article class="legalP" id="kapittel-2-paragraf-2-ledd-3">Riksrevisorene og varamedlemmene for disse velges for fire år og tiltrer 1. januar året etter stortingsvalget. De kan gjenoppnevnes for ytterligere én periode. Dersom et sittende eller tidligere medlem av Riksrevisjonens kollegium velges til vervet som leder av kollegiet, kan vedkommende likevel velges for en periode på fire år med adgang til gjenoppnevning én gang. Samlet oppnevningsperiode kan likevel ikke utgjøre mer enn tolv år.</article><article class="legalP" id="kapittel-2-paragraf-2-ledd-4">Ved valg av riksrevisorer bør det legges vekt på politisk erfaring, personlig egnethet og at kollegiet samlet bør ha kunnskap om virksomhetsstyring og offentlig forvaltning. Det bør legges til rette for at allmennheten kan fremme forslag til kandidater til vervene som riksrevisor.</article><article class="legalP" id="kapittel-2-paragraf-2-ledd-5">Vervet som leder av kollegiet er på heltid. Stortingets presidentskap fastsetter godtgjørelse til riksrevisorene og varamedlemmene. Leder av kollegiet skal være medlem av Statens pensjonskasse med rettigheter og plikter etter <a href="lov/1949-07-28-26">Statens pensjonskasseloven</a>.</article></article><article class="legalArticle" data-lovdata-URL="NL/lov/2024-12-13-77/§2-3" data-name="§2-3" id="kapittel-2-paragraf-3"><h3 class="legalArticleHeader"><span class="legalArticleValue">§ 2-3</span>. <span class="legalArticleTitle">Avsetting av riksrevisor</span><sup class="footnotereference" data-footnotereferencevalue="1" data-unique-footnote-counter="1">1</sup></h3><article class="legalP" id="kapittel-2-paragraf-3-ledd-1">En riksrevisor kan ikke avsettes med mindre riksrevisoren grovt forsømmer sitt verv eller gjennom sin atferd viser seg klart uskikket til vervet. En beslutning om å avsette en riksrevisor må skje med minst tre fjerdedels flertall i Stortinget.</article><footer class="footnotes"><article class="footnote" data-name="1" data-unique-footnote-counter="2"><span class="footnoteLabel">1</span> Trer i kraft 1. januar 2026 iflg. <a href="lov/2024-12-13-77/§9-1">§ 9-1</a>.</article></footer></article><article class="legalArticle" data-lovdata-URL="NL/lov/2024-12-13-77/§2-4" data-name="§2-4" id="kapittel-2-paragraf-4"><h3 class="legalArticleHeader"><span class="legalArticleValue">§ 2-4</span>. <span class="legalArticleTitle">Kollegiets ansvar</span><sup class="footnotereference" data-footnotereferencevalue="1" data-unique-footnote-counter="1">1</sup></h3><article class="legalP" id="kapittel-2-paragraf-4-ledd-1">Kollegiet har det øverste ansvaret for Riksrevisjonens virksomhet og skal behandle viktige saker og saker av prinsipiell betydning. Kollegiet har ansvaret for revisjonsvirksomheten og den overordnede styringen av Riksrevisjonen, inkludert de administrative oppgavene nevnt i <a href="lov/2024-12-13-77/§8-1">§ 8-1</a>.</article><article class="legalP" id="kapittel-2-paragraf-4-ledd-2">Alle saker som Riksrevisjonen sender til Stortinget, skal være behandlet av kollegiet. Den enkelte riksrevisor har rett til å la egne merknader følge sakene som sendes til Stortinget.</article><footer class="footnotes"><article class="footnote" data-name="1" data-unique-footnote-counter="3"><span class="footnoteLabel">1</span> Trer i kraft 1. januar 2026 iflg. <a href="lov/2024-12-13-77/§9-1">§ 9-1</a>.</article></footer></article><article class="legalArticle" data-lovdata-URL="NL/lov/2024-12-13-77/§2-5" data-name="§2-5" id="kapittel-2-paragraf-5"><h3 class="legalArticleHeader"><span class="legalArticleValue">§ 2-5</span>. <span class="legalArticleTitle">Kollegiets saksbehandling</span><sup class="footnotereference" data-footnotereferencevalue="1" data-unique-footnote-counter="1">1</sup></h3><article class="legalP" id="kapittel-2-paragraf-5-ledd-1">Kollegiets beslutninger krever at minst tre riksrevisorer er enige.</article><article class="legalP" id="kapittel-2-paragraf-5-ledd-2">Kollegiets leder skal innkalle de øvrige riksrevisorene til møter så ofte det er nødvendig, eller dersom en riksrevisor ber om det. Leder i kollegiet leder møtene. Leder av kollegiet opptrer på vegne av kollegiet mellom møtene.</article><article class="legalP" id="kapittel-2-paragraf-5-ledd-3">Kollegiets nestleder overtar leders oppgaver når leder er fraværende.</article><footer class="footnotes"><article class="footnote" data-name="1" data-unique-footnote-counter="4"><span class="footnoteLabel">1</span> Trer i kraft 1. januar 2026 iflg. <a href="lov/2024-12-13-77/§9-1">§ 9-1</a>.</article></footer></article><article class="legalArticle" data-lovdata-URL="NL/lov/2024-12-13-77/§2-6" data-name="§2-6" id="kapittel-2-paragraf-6"><h3 class="legalArticleHeader"><span class="legalArticleValue">§ 2-6</span>. <span class="legalArticleTitle">Revisjonsdirektøren</span><sup class="footnotereference" data-footnotereferencevalue="1" data-unique-footnote-counter="1">1</sup></h3><article class="legalP" id="kapittel-2-paragraf-6-ledd-1">Revisjonsdirektøren har det daglige administrative, økonomiske, personalmessige og faglige ansvaret for Riksrevisjonen. Kollegiet kan gi nærmere retningslinjer for arbeidsdelingen mellom kollegiet og revisjonsdirektøren.</article><article class="legalP" id="kapittel-2-paragraf-6-ledd-2">Revisjonsdirektøren er sekretær for kollegiet, forbereder og gir sin anbefaling i saker som legges fram for kollegiet, og er ansvarlig for å iverksette kollegiets vedtak.</article><footer class="footnotes"><article class="footnote" data-name="1" data-unique-footnote-counter="5"><span class="footnoteLabel">1</span> Trer i kraft 1. januar 2026 iflg. <a href="lov/2024-12-13-77/§9-1">§ 9-1</a>.</article></footer></article></section><section class="section" data-name="kap3" id="kapittel-3" data-lovdata-URL="NL/lov/2024-12-13-77/KAPITTEL_3"><h2>Kapittel 3 Riksrevisjonens oppgaveutførelse</h2><article class="legalArticle" data-lovdata-URL="NL/lov/2024-12-13-77/§3-1" data-name="§3-1" id="kapittel-3-paragraf-1"><h3 class="legalArticleHeader"><span class="legalArticleValue">§ 3-1</span>. <span class="legalArticleTitle">Generelle krav til oppgaveutførelsen</span></h3><article class="legalP" id="kapittel-3-paragraf-1-ledd-1">Riksrevisjonens oppgaver skal utføres med integritet, objektivitet, aktsomhet og profesjonell skepsis.</article><article class="legalP" id="kapittel-3-paragraf-1-ledd-2">Riksrevisjonen skal planlegge, gjennomføre, dokumentere og rapportere sitt arbeid, og følge opp revisjoner i samsvar med god statlig revisjonsskikk.</article><article class="legalP" id="kapittel-3-paragraf-1-ledd-3">Riksrevisjonen kan innhente ekstern bistand for å utføre oppgaver. I så fall gjelder kravene i denne loven også for eksterne bidragsytere.</article></article><article class="legalArticle" data-lovdata-URL="NL/lov/2024-12-13-77/§3-2" data-name="§3-2" id="kapittel-3-paragraf-2"><h3 class="legalArticleHeader"><span class="legalArticleValue">§ 3-2</span>. <span class="legalArticleTitle">Habilitet</span></h3><article class="legalP" id="kapittel-3-paragraf-2-ledd-1">Enhver som utfører tjeneste eller arbeid for Riksrevisjonen, er inhabil til å delta i utførelsen av Riksrevisjonens revisjonsoppgaver dersom det foreligger særegne forhold som er egnet til å svekke tilliten til at oppgaven vil bli utført på en uavhengig og objektiv måte.</article><article class="legalP" id="kapittel-3-paragraf-2-ledd-2">I vurderingen etter første ledd skal det legges vekt på om oppgaveutførelsen kan innebære særlig fordel eller ulempe for vedkommende eller noen som han eller hun har en nær personlig tilknytning til. <a href="lov/1967-02-10/§8">Forvaltningsloven § 8</a> gjelder tilsvarende ved avgjørelse av habilitetsspørsmål.</article><article class="legalP" id="kapittel-3-paragraf-2-ledd-3">For behandling av administrative saker for Riksrevisjonen gjelder <a href="lov/1967-02-10/§6">forvaltningsloven §§ 6</a> til <a href="lov/1967-02-10/§9/ledd/1">9 første ledd</a>.</article></article><article class="legalArticle" data-lovdata-URL="NL/lov/2024-12-13-77/§3-3" data-name="§3-3" id="kapittel-3-paragraf-3"><h3 class="legalArticleHeader"><span class="legalArticleValue">§ 3-3</span>. <span class="legalArticleTitle">Forbud mot gaver i tjenesten. Registrering av verv og økonomiske interesser og bierverv</span></h3><article class="legalP" id="kapittel-3-paragraf-3-ledd-1"><a href="lov/2017-06-16-67/§39">Statsansatteloven § 39</a> om forbud mot å motta gaver i tjenesten gjelder for enhver som utfører tjeneste eller arbeid for Riksrevisjonen.</article><article class="legalP" id="kapittel-3-paragraf-3-ledd-2"><a href="lov/2017-06-16-67/§39a">Statsansatteloven § 39 a</a> om hjemmel for registrering av verv og økonomiske interesser gjelder for kollegiets medlemmer og varamedlemmer.</article><article class="legalP" id="kapittel-3-paragraf-3-ledd-3">Leder av kollegiet må ikke uten samtykke fra Stortinget eller den det gir fullmakt, ha eller påta seg stilling eller verv i offentlig eller privat virksomhet, unntatt når det følger av vervet som riksrevisor.</article></article></section><section class="section" data-name="kap4" id="kapittel-4" data-lovdata-URL="NL/lov/2024-12-13-77/KAPITTEL_4"><h2>Kapittel 4 Regnskapsrevisjon</h2><article class="legalArticle" data-lovdata-URL="NL/lov/2024-12-13-77/§4-1" data-name="§4-1" id="kapittel-4-paragraf-1"><h3 class="legalArticleHeader"><span class="legalArticleValue">§ 4-1</span>. <span class="legalArticleTitle">Regnskapsrevisjon</span></h3><article class="legalP" id="kapittel-4-paragraf-1-ledd-1">Riksrevisjonen skal revidere statens regnskaper, med mindre annet er fastsatt av Stortinget. Riksrevisjonen skal revidere regnskaper til andre virksomheter der dette er hjemlet i lov. Revisjonen omfatter statsregnskapet, alle årsregnskap og disposisjonene som ligger direkte til grunn for regnskapene.</article></article><article class="legalArticle" data-lovdata-URL="NL/lov/2024-12-13-77/§4-2" data-name="§4-2" id="kapittel-4-paragraf-2"><h3 class="legalArticleHeader"><span class="legalArticleValue">§ 4-2</span>. <span class="legalArticleTitle">Revisjon av statsregnskapet og disposisjonene</span></h3><article class="legalP" id="kapittel-4-paragraf-2-ledd-1">Riksrevisjonen skal revidere om statsregnskapet er utarbeidet, presentert og avlagt i samsvar med gjeldende regler om statsregnskapet.</article><article class="legalP" id="kapittel-4-paragraf-2-ledd-2">Riksrevisjonen skal revidere om det er gitt forklaringer om ikke uvesentlige avvik mellom bevilgnings- og regnskapstall, om bevilgningsreglementets prinsipper er ivaretatt, at det rapporterte mer- eller mindreforbruk i forhold til statsbudsjettet er korrekt, og at eventuelle overføringer til neste budsjettår er i henhold til bevilgningsreglementets krav.</article><article class="legalP" id="kapittel-4-paragraf-2-ledd-3">Riksrevisjonen skal revidere om disposisjonene som ligger direkte til grunn for statsregnskapet, er i samsvar med Stortingets vedtak og forutsetninger, herunder med gjeldende regler for statlig økonomistyring.</article></article><article class="legalArticle" data-lovdata-URL="NL/lov/2024-12-13-77/§4-3" data-name="§4-3" id="kapittel-4-paragraf-3"><h3 class="legalArticleHeader"><span class="legalArticleValue">§ 4-3</span>. <span class="legalArticleTitle">Revisjon av årsregnskapet og disposisjonene</span></h3><article class="legalP" id="kapittel-4-paragraf-3-ledd-1">Riksrevisjonen skal revidere om årsregnskapet gir et dekkende bilde og er i samsvar med gjeldende regler, og være oppmerksom på muligheten for vesentlig feilinformasjon i årsregnskapet enten det skyldes utilsiktede feil eller misligheter.</article><article class="legalP" id="kapittel-4-paragraf-3-ledd-2">Riksrevisjonen skal i tilknytning til revisjon av årsregnskapet vurdere om virksomhetens årsrapport er konsistent med årsregnskapet og om årsrapporten inneholder de opplysninger som skal gis i henhold til gjeldende regler.</article><article class="legalP" id="kapittel-4-paragraf-3-ledd-3">Riksrevisjonen skal revidere om disposisjonene som ligger direkte til grunn for årsregnskapet, er i samsvar med Stortingets vedtak og forutsetninger, herunder med gjeldende regler for statlig økonomistyring.</article></article><article class="legalArticle" data-lovdata-URL="NL/lov/2024-12-13-77/§4-4" data-name="§4-4" id="kapittel-4-paragraf-4"><h3 class="legalArticleHeader"><span class="legalArticleValue">§ 4-4</span>. <span class="legalArticleTitle">Riksrevisjonens plikt til skriftlig kommunikasjon ved revisjon av årsregnskapet</span></h3><article class="legalP" id="kapittel-4-paragraf-4-ledd-1">Riksrevisjonen skal skriftlig ta opp alle forhold som revisjonen har avdekket, og som den ansvarlige bør gjøres kjent med for å kunne ivareta sitt ansvar.</article><article class="legalP" id="kapittel-4-paragraf-4-ledd-2">Riksrevisjonen skal angi hva forholdet gjelder, og hvilke konsekvenser det vil ha for revisjonen hvis forholdet ikke følges opp.</article><article class="legalP" id="kapittel-4-paragraf-4-ledd-3">Det skal fremgå av den skriftlige kommunikasjonen at den er gitt etter denne bestemmelsen.</article></article><article class="legalArticle" data-lovdata-URL="NL/lov/2024-12-13-77/§4-5" data-name="§4-5" id="kapittel-4-paragraf-5"><h3 class="legalArticleHeader"><span class="legalArticleValue">§ 4-5</span>. <span class="legalArticleTitle">Riksrevisjonens plikter ved avgivelse av revisjonsberetning</span></h3><article class="legalP" id="kapittel-4-paragraf-5-ledd-1">Riksrevisjonen skal i samsvar med god statlig revisjonsskikk avgi en revisjonsberetning til den ansvarlige som viser resultatet av revisjonen av årsregnskapet og vurderingen av årsrapporten. Revisjonsberetningen avgis uten ugrunnet opphold etter at årsregnskapet er utarbeidet, og selv om årsregnskapet ikke foreligger eller er ufullstendig.</article><article class="legalP" id="kapittel-4-paragraf-5-ledd-2">Dersom Riksrevisjonen i revisjonsberetningen konkluderer med forbehold, negativt eller ikke har tilstrekkelig grunnlag for å konkludere, skal årsaken til dette beskrives.</article></article><article class="legalArticle" data-lovdata-URL="NL/lov/2024-12-13-77/§4-6" data-name="§4-6" id="kapittel-4-paragraf-6"><h3 class="legalArticleHeader"><span class="legalArticleValue">§ 4-6</span>. <span class="legalArticleTitle">Årlig rapportering til Stortinget om regnskapsrevisjon</span></h3><article class="legalP" id="kapittel-4-paragraf-6-ledd-1">Resultatet fra regnskapsrevisjon rapporteres årlig til Stortinget. Før en sak rapporteres til Stortinget, skal Riksrevisjonens merknader forelegges berørte statsråder til uttalelse.</article></article></section><section class="section" data-name="kap5" id="kapittel-5" data-lovdata-URL="NL/lov/2024-12-13-77/KAPITTEL_5"><h2>Kapittel 5 Forvaltningsrevisjon og revisjon av statens eierstyring</h2><article class="legalArticle" data-lovdata-URL="NL/lov/2024-12-13-77/§5-1" data-name="§5-1" id="kapittel-5-paragraf-1"><h3 class="legalArticleHeader"><span class="legalArticleValue">§ 5-1</span>. <span class="legalArticleTitle">Forvaltningsrevisjon</span></h3><article class="legalP" id="kapittel-5-paragraf-1-ledd-1">Riksrevisjonen skal med utgangspunkt i Stortingets vedtak og forutsetninger utføre systematiske undersøkelser av om statens ressurser utnyttes effektivt, i hvilken grad mål nås, regler etterleves og om økonomiforvaltningen er nøktern og forsvarlig.</article><article class="legalP" id="kapittel-5-paragraf-1-ledd-2">Riksrevisjonen kan gjennomføre forvaltningsrevisjoner i selskaper som i sin helhet eies av staten og i heleide datterselskaper til disse. Riksrevisjonen kan dessuten gjennomføre forvaltningsrevisjon i selskaper som staten eier sammen med annen offentlig virksomhet, med mindre det er avtalt at det er kommunal revisjon som skal gjennomføre forvaltningsrevisjon.</article><article class="legalP" id="kapittel-5-paragraf-1-ledd-3">Riksrevisjonen kan med utgangspunkt i Stortingets vedtak og forutsetninger revidere egnetheten av virkemidler som benyttes for å nå fastsatte mål, og om virksomheten er hensiktsmessig organisert.</article><article class="legalP" id="kapittel-5-paragraf-1-ledd-4">Ved utvelgelse av tema for, og innretning av, forvaltningsrevisjon skal Riksrevisjonen legge vekt på risiko og vesentlighet, og på om revisjonen kan tilføre merverdi av betydning.</article><article class="legalP" id="kapittel-5-paragraf-1-ledd-5">Riksrevisjonen skal ta hensyn til domstolenes uavhengighet ved revisjon etter denne bestemmelsen. Riksrevisjonen skal ikke revidere kvaliteten på domstolenes avgjørelser eller av domstolenes prioriteringer av hvilke ressurser som skal settes inn i den enkelte sak.</article></article><article class="legalArticle" data-lovdata-URL="NL/lov/2024-12-13-77/§5-2" data-name="§5-2" id="kapittel-5-paragraf-2"><h3 class="legalArticleHeader"><span class="legalArticleValue">§ 5-2</span>. <span class="legalArticleTitle">Revisjon av statens eierstyring</span></h3><article class="legalP" id="kapittel-5-paragraf-2-ledd-1">Riksrevisjonen skal ut fra en vurdering av risiko og vesentlighet revidere om statsråden ivaretar statens eierinteresser i samsvar med Stortingets vedtak og forutsetninger i selskaper hvor staten har bestemmende innflytelse. Riksrevisjonen avgjør i det enkelte tilfellet om staten anses å ha en bestemmende innflytelse. Riksrevisjonen reviderer statsrådens myndighetsutøvelse overfor Norges Bank.</article></article><article class="legalArticle" data-lovdata-URL="NL/lov/2024-12-13-77/§5-3" data-name="§5-3" id="kapittel-5-paragraf-3"><h3 class="legalArticleHeader"><span class="legalArticleValue">§ 5-3</span>. <span class="legalArticleTitle">Rapportering til Stortinget etter §§ 5-1 og 5-2</span></h3><article class="legalP" id="kapittel-5-paragraf-3-ledd-1">Resultat fra forvaltningsrevisjon etter <a href="lov/2024-12-13-77/§5-1">§ 5-1</a> rapporteres fortløpende til Stortinget. Resultatet fra revisjon av statens eierstyring og av Norges Bank etter <a href="lov/2024-12-13-77/§5-2">§ 5-2</a> rapporteres årlig til Stortinget. Før en sak rapporteres til Stortinget, skal Riksrevisjonens merknader forelegges berørte statsråder til uttalelse.</article></article></section><section class="section" data-name="kap6" id="kapittel-6" data-lovdata-URL="NL/lov/2024-12-13-77/KAPITTEL_6"><h2>Kapittel 6 Riksrevisjonens tilgang til informasjon</h2><article class="legalArticle" data-lovdata-URL="NL/lov/2024-12-13-77/§6-1" data-name="§6-1" id="kapittel-6-paragraf-1"><h3 class="legalArticleHeader"><span class="legalArticleValue">§ 6-1</span>. <span class="legalArticleTitle">Riksrevisjonens rett til informasjon</span></h3><article class="legalP" id="kapittel-6-paragraf-1-ledd-1">Riksrevisjonen kan uten hinder av taushetsplikt kreve all informasjon og foreta undersøkelser som den finner nødvendig for å gjennomføre oppgavene etter denne loven. Regjeringsdokumenter og dokumenter direkte tilknyttet disse er unntatt. Det kan ikke stilles vilkår for Riksrevisjonens tilgang til informasjon.</article><article class="legalP" id="kapittel-6-paragraf-1-ledd-2">Riksrevisjonens rett til informasjon etter første ledd gjelder overfor alle som utfører tjeneste eller arbeid for staten, og ledelse, ansatte og revisor i virksomheter omfattet av <a href="lov/2024-12-13-77/§5-1/ledd/2">§ 5-1 andre ledd</a>. Riksrevisjonens rett gjelder også overfor personer som tidligere har hatt slike posisjoner.</article><article class="legalP" id="kapittel-6-paragraf-1-ledd-3">I revisjon av tilskudd eller bidrag av statsmidler til offentlige eller private virksomheter gjelder retten til informasjon etter første ledd også overfor mottaker av statsmidlene.</article><article class="legalP" id="kapittel-6-paragraf-1-ledd-4">Riksrevisjonen har samme rett til informasjon som forvaltningen kan kreve overfor<ol class="defaultList" type="a"><li data-name="a." value="1"><article class="listArticle" id="kapittel-6-paragraf-1-ledd-4-punkt-1"><article class="legalP" id="kapittel-6-paragraf-1-ledd-4-punkt-1-ledd-1">andre som er tillagt statlig forvaltningsmyndighet eller oppgaver finansiert med statlige midler</article></article></li><li data-name="b." value="2"><article class="listArticle" id="kapittel-6-paragraf-1-ledd-4-punkt-2"><article class="legalP" id="kapittel-6-paragraf-1-ledd-4-punkt-2-ledd-1">private som leverer varer eller tjenester til staten.</article></article></li></ol></article></article><article class="legalArticle" data-lovdata-URL="NL/lov/2024-12-13-77/§6-2" data-name="§6-2" id="kapittel-6-paragraf-2"><h3 class="legalArticleHeader"><span class="legalArticleValue">§ 6-2</span>. <span class="legalArticleTitle">Deltakelse i generalforsamling o.l.</span></h3><article class="legalP" id="kapittel-6-paragraf-2-ledd-1">Riksrevisjonen skal varsles og har rett til å være til stede i generalforsamling og lignende møter i selskaper som i sin helhet eies av staten og i heleide datterselskaper til slike selskaper.</article><article class="legalP" id="kapittel-6-paragraf-2-ledd-2">Riksrevisjonen har rett til å delta i møter som nevnt i første ledd i deleide selskaper sammen med den som representerer de statlige eierinteressene.</article></article><article class="legalArticle" data-lovdata-URL="NL/lov/2024-12-13-77/§6-3" data-name="§6-3" id="kapittel-6-paragraf-3"><h3 class="legalArticleHeader"><span class="legalArticleValue">§ 6-3</span>. <span class="legalArticleTitle">Tilrettelegging for revisjon</span></h3><article class="legalP" id="kapittel-6-paragraf-3-ledd-1">Virksomheter som er omfattet av Riksrevisjonens revisjon, skal legge forholdene til rette slik Riksrevisjonen finner det hensiktsmessig for å gjennomføre sine oppgaver etter denne loven, og gjøre informasjon tilgjengelig for Riksrevisjonen vederlagsfritt på den måten og på det tidspunktet Riksrevisjonen bestemmer.</article><article class="legalP" id="kapittel-6-paragraf-3-ledd-2">Informasjon om statsregnskap og årsregnskap nevnt i gjeldende regler om statsregnskapet og statlig økonomistyring skal gjøres tilgjengelig for Riksrevisjonen så snart den foreligger.</article></article></section><section class="section" data-name="kap7" id="kapittel-7" data-lovdata-URL="NL/lov/2024-12-13-77/KAPITTEL_7"><h2>Kapittel 7 Riksrevisjonens behandling og utlevering av informasjon</h2><article class="legalArticle" data-lovdata-URL="NL/lov/2024-12-13-77/§7-1" data-name="§7-1" id="kapittel-7-paragraf-1"><h3 class="legalArticleHeader"><span class="legalArticleValue">§ 7-1</span>. <span class="legalArticleTitle">Taushetsplikt</span></h3><article class="legalP" id="kapittel-7-paragraf-1-ledd-1">Enhver som utfører tjeneste eller arbeid for Riksrevisjonen, har taushetsplikt om opplysninger mottatt i forbindelse med tjenesten eller arbeidet og som gjelder noens personlige forhold eller drifts- eller forretningshemmeligheter.</article><article class="legalP" id="kapittel-7-paragraf-1-ledd-2">Taushetsplikten gjelder også etter at vedkommende har avsluttet tjenesten eller arbeidet. Han eller hun kan heller ikke benytte opplysninger som nevnt i første ledd i egen virksomhet eller i tjeneste eller arbeid for andre.</article><article class="legalP" id="kapittel-7-paragraf-1-ledd-3">For øvrig gjelder bestemmelsene i <a href="lov/1967-02-10/§13a">forvaltningsloven §§ 13 a</a> til <a href="lov/1967-02-10/§13f">13 f</a>. Taushetsplikten er ikke til hinder for at Riksrevisjonen gir opplysninger til Stortinget i den utstrekning det er nødvendig for å ivareta oppgavene etter denne loven. Taushetsplikten er ikke til hinder for at Riksrevisjonen deler informasjon som er nødvendig for å gjennomføre en ekstern kvalitetssikring av den faglige virksomheten til Riksrevisjonen.</article><article class="legalP" id="kapittel-7-paragraf-1-ledd-4">Revisjonsdirektøren kan samtykke til at den som utfører eller har utført tjeneste eller arbeid for Riksrevisjonen, uten hinder av taushetsplikten avgir forklaring og legger fram dokumentasjon til politiet under etterforskning av en straffesak. Videre kan Riksrevisjonen underrette politiet dersom det i forbindelse med revisjon kommer fram informasjon som gir grunn til mistanke om at det er foretatt en straffbar handling. Riksrevisjonen kan også utveksle informasjon med andre offentlige kontrollmyndigheter. Det kan gis informasjon etter denne bestemmelsen selv om revisjonen ikke er avsluttet, og uten at forholdet er meddelt revidert virksomhet eller overordnet departement.</article><article class="legalP" id="kapittel-7-paragraf-1-ledd-5">Ved anvendelse av bestemmelsene i <a href="lov/2005-06-17-90/§22-3">tvisteloven § 22-3</a> og <a href="lov/1981-05-22-25/§118">straffeprosessloven § 118</a> gis samtykke av revisjonsdirektøren.</article></article><article class="legalArticle" data-lovdata-URL="NL/lov/2024-12-13-77/§7-2" data-name="§7-2" id="kapittel-7-paragraf-2"><h3 class="legalArticleHeader"><span class="legalArticleValue">§ 7-2</span>. <span class="legalArticleTitle">Sikkerhetslovens anvendelse for Riksrevisjonen</span></h3><article class="legalP" id="kapittel-7-paragraf-2-ledd-1"><a href="lov/2018-06-01-24">Sikkerhetsloven</a> gjelder for Riksrevisjonen med de unntak og presiseringer som følger av denne loven.</article><article class="legalP" id="kapittel-7-paragraf-2-ledd-2"><a href="lov/2018-06-01-24/§1-3">Sikkerhetsloven §§ 1-3</a>, <a href="lov/2018-06-01-24/§2-1">2-1</a>, <a href="lov/2018-06-01-24/§2-2">2-2</a> og <a href="lov/2018-06-01-24/§2-5">2-5</a>, <a href="lov/2018-06-01-24/kap3">kapittel 3</a>, <a href="lov/2018-06-01-24/§5-5">§§ 5-5</a>, <a href="lov/2018-06-01-24/§7-1/ledd/2">7-1 andre</a> til <a href="lov/2018-06-01-24/§7-1/ledd/6">sjette ledd</a>, <a href="lov/2018-06-01-24/§8-3/ledd/1/setning/2">§ 8-3 første ledd andre punktum</a>, <a href="lov/2018-06-01-24/§9-4/ledd/2">§ 9-4 andre</a> til <a href="lov/2018-06-01-24/§9-4/ledd/5">femte ledd</a>, <a href="lov/2018-06-01-24/kap10">kapittel 10</a> og <a href="lov/2018-06-01-24/§11-2">§§ 11-2</a> og <a href="lov/2018-06-01-24/§11-3">11-3</a> gjelder ikke for Riksrevisjonen.</article><article class="legalP" id="kapittel-7-paragraf-2-ledd-3">Riksrevisjonen skal for sin virksomhet utpeke, klassifisere og holde oversikt over skjermingsverdige objekter og infrastruktur og melde inn til sikkerhetsmyndigheten med angivelse av sikkerhetsgrad, jf. <a href="lov/2018-06-01-24/§7-1/ledd/2">sikkerhetsloven § 7-1 andre ledd</a>.</article><article class="legalP" id="kapittel-7-paragraf-2-ledd-4">Riksrevisjonen kan innenfor sin virksomhet fatte vedtak om krav til adgangsklarering for tilgang til hele eller deler av skjermingsverdige objekter eller infrastruktur og bestemme at personer med sikkerhetsklarering for et bestemt nivå også er klarert for adgang til et bestemt skjermingsverdig objekt eller en bestemt skjermingsverdig infrastruktur, jf. <a href="lov/2018-06-01-24/§8-3">sikkerhetsloven § 8-3</a>.</article><article class="legalP" id="kapittel-7-paragraf-2-ledd-5">Stortingets administrasjon er klareringsmyndighet for riksrevisorene. Stortingets presidentskap er klagemyndighet for avgjørelser truffet av Stortingets administrasjon. Stortingets president autoriserer riksrevisorene og varamedlemmene.</article><article class="legalP" id="kapittel-7-paragraf-2-ledd-6">Riksrevisjonen er klareringsmyndighet for ansatte og andre som utfører oppgaver for Riksrevisjonen. Riksrevisjonens kollegium er klagemyndighet for avgjørelser truffet av administrasjonen. Kollegiets leder autoriserer revisjonsdirektøren. Revisjonsdirektøren autoriserer ansatte og andre som utfører oppgaver for Riksrevisjonen.</article><article class="legalP" id="kapittel-7-paragraf-2-ledd-7">Autorisasjon etter femte eller sjette ledd gir også tilgang til informasjon hos andre virksomheter enn Riksrevisjonen i den utstrekning Riksrevisjonen kan kreve informasjon etter denne loven.</article><article class="legalP" id="kapittel-7-paragraf-2-ledd-8">Stortinget kan fastsette i hvilken grad forskrifter fastsatt i medhold av <a href="lov/2018-06-01-24">sikkerhetsloven</a> skal gjelde for Riksrevisjonen.</article><article class="legalP" id="kapittel-7-paragraf-2-ledd-9">Sikkerhetsgradering er ikke til hinder for at Riksrevisjonen gir opplysninger til Stortinget i den utstrekning det er nødvendig for å ivareta oppgavene etter denne loven. Hvis Riksrevisjonen er i tvil om graderingen av opplysninger i en rapport til Stortinget, eller mener at av- eller nedgradering bør skje, forelegges spørsmålet for vedkommende forvaltningsorgan eller departement. Forvaltningens avgjørelse er bindende for Riksrevisjonen.</article></article><article class="legalArticle" data-lovdata-URL="NL/lov/2024-12-13-77/§7-3" data-name="§7-3" id="kapittel-7-paragraf-3"><h3 class="legalArticleHeader"><span class="legalArticleValue">§ 7-3</span>. <span class="legalArticleTitle">Behandling av personopplysninger</span></h3><article class="legalP" id="kapittel-7-paragraf-3-ledd-1">Riksrevisjonen kan behandle personopplysninger, herunder personopplysninger som nevnt i <a href="lov/2018-06-15-38/gdpr/a9">personvernforordningens artikkel 9</a> og <a href="lov/2018-06-15-38/gdpr/a10">10</a>, når dette er nødvendig for å utføre oppgaver etter denne loven.</article><article class="legalP" id="kapittel-7-paragraf-3-ledd-2">Krav på kopi av personopplysninger som er innhentet som et ledd i revisjonsvirksomheten, rettes mot virksomheten opplysningene er mottatt fra.</article></article><article class="legalArticle" data-lovdata-URL="NL/lov/2024-12-13-77/§7-4" data-name="§7-4" id="kapittel-7-paragraf-4"><h3 class="legalArticleHeader"><span class="legalArticleValue">§ 7-4</span>. <span class="legalArticleTitle">Allmennhetens rett til innsyn i dokumenter</span></h3><article class="legalP" id="kapittel-7-paragraf-4-ledd-1">Enhver kan kreve innsyn i Riksrevisjonens saksdokumenter og journaler dersom ikke annet følger av lov eller bestemmelser i medhold av lov. <a href="lov/2006-05-19-16">Offentleglova</a> gjelder for Riksrevisjonen med de tilpasninger som følger av denne bestemmelsen.</article><article class="legalP" id="kapittel-7-paragraf-4-ledd-2">Krav om innsyn i dokumenter som Riksrevisjonen har innhentet eller mottatt fra revidert virksomhet eller fra annet organ som er omfattet av <a href="lov/2006-05-19-16">offentleglova</a> eller tilsvarende regelverk om allmennhetens rett til dokumentinnsyn, og dokumenter som rutinemessig sendes i kopi til Riksrevisjonen, skal behandles av avsenderorganet. Unntaket omfatter ikke korrespondanse mellom Riksrevisjonen og vedkommende organ om revisjonen og revisjonsprosessen.</article><article class="legalP" id="kapittel-7-paragraf-4-ledd-3">Riksrevisjonen kan også unnta fra innsyn<ol class="defaultList" type="a"><li data-name="a." value="1"><article class="listArticle" id="kapittel-7-paragraf-4-ledd-3-punkt-1"><article class="legalP" id="kapittel-7-paragraf-4-ledd-3-punkt-1-ledd-1">utkast til referat fra intervjuer og møter som ledd i revisjon, og endelig referat fra intervjuer og møter med personer som ikke uttaler seg på vegne av en offentlig virksomhet</article></article></li><li data-name="b." value="2"><article class="listArticle" id="kapittel-7-paragraf-4-ledd-3-punkt-2"><article class="legalP" id="kapittel-7-paragraf-4-ledd-3-punkt-2-ledd-1">svar på spørreundersøkelser som Riksrevisjonen gjennomfører som ledd i en revisjon</article></article></li><li data-name="c." value="3"><article class="listArticle" id="kapittel-7-paragraf-4-ledd-3-punkt-3"><article class="legalP" id="kapittel-7-paragraf-4-ledd-3-punkt-3-ledd-1">henvendelser fra enkeltpersoner om kritikkverdige forhold i reviderte virksomheter, og Riksrevisjonens svar på slike henvendelser</article></article></li><li data-name="d." value="4"><article class="listArticle" id="kapittel-7-paragraf-4-ledd-3-punkt-4"><article class="legalP" id="kapittel-7-paragraf-4-ledd-3-punkt-4-ledd-1">dokumenter som utveksles mellom Stortinget og Riksrevisjonen, og som gjelder Riksrevisjonens budsjett og interne administrasjon. Etter at Stortinget har fastsatt budsjettet, skal det gis innsyn i Riksrevisjonens forslag til budsjett.</article></article></li><li data-name="e." value="5"><article class="listArticle" id="kapittel-7-paragraf-4-ledd-3-punkt-5"><article class="legalP" id="kapittel-7-paragraf-4-ledd-3-punkt-5-ledd-1">opplysninger i dokumenter som sendes til eller fra Riksrevisjonen som ledd i ekstern kvalitetssikring av virksomheten til andre lands riksrevisjoner, og hvor opplysningene utveksles under forutsetning av, eller det følger av fast praksis, at de ikke skal offentliggjøres.</article></article></li></ol></article><article class="legalP" id="kapittel-7-paragraf-4-ledd-4">Dokumenter i revisjonssaker som vurderes framlagt for Stortinget, er gjenstand for innsyn først når saken er mottatt i Stortinget eller avsluttet uten rapportering til Stortinget. Riksrevisjonen varsler revidert virksomhet om hvilke saker som har utsatt offentlighet, og når den opphører.</article><article class="legalP" id="kapittel-7-paragraf-4-ledd-5">Den som nektes innsyn i et dokument i Riksrevisjonen, kan påklage vedtaket til Riksrevisjonens kollegium. Riksrevisjonens kollegium avgjør med endelig virkning om det skal gis innsyn.</article><article class="legalP" id="kapittel-7-paragraf-4-ledd-6">Forskrifter gitt med hjemmel i <a href="lov/2006-05-19-16">offentleglova</a> gjelder så langt Stortinget ikke har fastsatt annet. Riksrevisjonen kan gi bestemmelser tilsvarende forskrifter etter <a href="lov/2006-05-19-16/§8">offentleglova § 8</a>.</article></article><article class="legalArticle" data-lovdata-URL="NL/lov/2024-12-13-77/§7-5" data-name="§7-5" id="kapittel-7-paragraf-5"><h3 class="legalArticleHeader"><span class="legalArticleValue">§ 7-5</span>. <span class="legalArticleTitle">Arkiv</span></h3><article class="legalP" id="kapittel-7-paragraf-5-ledd-1"><a href="lov/1992-12-04-126/kapII">Arkivlova kapittel II</a> gjelder for Riksrevisjonens virksomhet. Forskrifter gitt med hjemmel i <a href="lov/1992-12-04-126/kapII">arkivlova kapittel II</a> gjelder så langt Stortinget ikke har fastsatt annet.</article><article class="legalP" id="kapittel-7-paragraf-5-ledd-2">Denne lovens <a href="lov/2024-12-13-77/§7-1">§§ 7-1</a> om Riksrevisjonens taushetsplikt og <a href="lov/2024-12-13-77/§7-4">7-4</a> om allmennhetens rett til innsyn i dokumenter gjelder etter avlevering for langtidsbevaring.</article><article class="changesToParent"><strong>Endres</strong> ved lov <a href="lov/2025-06-20-96">20 juni 2025 nr. 96</a> (i kraft 1 jan 2026 iflg. <a href="forskrift/2025-06-20-1103">res. 20 juni 2025 nr. 1103</a>).</article></article><article class="legalArticle" data-lovdata-URL="NL/lov/2024-12-13-77/§7-6" data-name="§7-6" id="kapittel-7-paragraf-6"><h3 class="legalArticleHeader"><span class="legalArticleValue">§ 7-6</span>. <span class="legalArticleTitle">Språk</span></h3><article class="legalP" id="kapittel-7-paragraf-6-ledd-1"><a href="lov/2021-05-21-42/§13/ledd/1/setning/1">Språklova § 13 første ledd første punktum</a> gjelder for Riksrevisjonens virksomhet.</article></article></section><section class="section" data-name="kap8" id="kapittel-8" data-lovdata-URL="NL/lov/2024-12-13-77/KAPITTEL_8"><h2>Kapittel 8 Riksrevisjonens administrasjon og ansettelser</h2><article class="legalArticle" data-lovdata-URL="NL/lov/2024-12-13-77/§8-1" data-name="§8-1" id="kapittel-8-paragraf-1"><h3 class="legalArticleHeader"><span class="legalArticleValue">§ 8-1</span>. <span class="legalArticleTitle">Riksrevisjonens budsjett, regnskap og økonomiforvaltning</span></h3><article class="legalP" id="kapittel-8-paragraf-1-ledd-1">Riksrevisjonen skal<ol class="defaultList" type="a"><li data-name="a." value="1"><article class="listArticle" id="kapittel-8-paragraf-1-ledd-1-punkt-1"><article class="legalP" id="kapittel-8-paragraf-1-ledd-1-punkt-1-ledd-1">fastsette et økonomiregelverk som er i samsvar med de til enhver tid gjeldende reglene for statlig økonomistyring, med nødvendige tilpasninger for Riksrevisjonen</article></article></li><li data-name="b." value="2"><article class="listArticle" id="kapittel-8-paragraf-1-ledd-1-punkt-2"><article class="legalP" id="kapittel-8-paragraf-1-ledd-1-punkt-2-ledd-1">påse at det hvert fjerde år foretas en ekstern kvalitetskontroll av Riksrevisjonens revisjonsvirksomhet og organisasjon</article></article></li><li data-name="c." value="3"><article class="listArticle" id="kapittel-8-paragraf-1-ledd-1-punkt-3"><article class="legalP" id="kapittel-8-paragraf-1-ledd-1-punkt-3-ledd-1">foreslå budsjett for Riksrevisjonen og fremme dette overfor Stortingets presidentskap</article></article></li><li data-name="d." value="4"><article class="listArticle" id="kapittel-8-paragraf-1-ledd-1-punkt-4"><article class="legalP" id="kapittel-8-paragraf-1-ledd-1-punkt-4-ledd-1">fastsette årsregnskap for Riksrevisjonen</article></article></li><li data-name="e." value="5"><article class="listArticle" id="kapittel-8-paragraf-1-ledd-1-punkt-5"><article class="legalP" id="kapittel-8-paragraf-1-ledd-1-punkt-5-ledd-1">utarbeide årsmelding om Riksrevisjonens virksomhet.</article></article></li></ol></article><article class="legalP" id="kapittel-8-paragraf-1-ledd-2">Vedtatt økonomiregelverk skal sendes til Stortinget. Årsmelding, inkludert årsregnskap og revisjonsberetning, skal sendes til Stortinget hvert år.</article><article class="legalP" id="kapittel-8-paragraf-1-ledd-3">Riksrevisjonens regnskap revideres av revisor oppnevnt av Stortingets presidentskap.</article></article><article class="legalArticle" data-lovdata-URL="NL/lov/2024-12-13-77/§8-2" data-name="§8-2" id="kapittel-8-paragraf-2"><h3 class="legalArticleHeader"><span class="legalArticleValue">§ 8-2</span>. <span class="legalArticleTitle">Ansettelse av revisjonsdirektør</span></h3><article class="legalP" id="kapittel-8-paragraf-2-ledd-1">Revisjonsdirektøren ansettes av kollegiet for en periode på seks år. Ansettelse besluttes etter alminnelig kunngjøring av stillingen og innstilling fra et innstillingsråd etter reglene i <a href="lov/2017-06-16-67/§5/ledd/5">statsansatteloven § 5 femte ledd</a>. Etter ny kunngjøring kan revisjonsdirektøren ansettes for ytterligere en periode på seks år.</article></article><article class="legalArticle" data-lovdata-URL="NL/lov/2024-12-13-77/§8-3" data-name="§8-3" id="kapittel-8-paragraf-3"><h3 class="legalArticleHeader"><span class="legalArticleValue">§ 8-3</span>. <span class="legalArticleTitle">Personaladministrasjon</span></h3><article class="legalP" id="kapittel-8-paragraf-3-ledd-1">Riksrevisjonen fastsetter et personalreglement etter reglene i <a href="lov/2017-06-16-67/§2/ledd/1">statsansatteloven § 2 første ledd</a>. Partene kan når som helst kreve at personalreglementet tas opp til revisjon. Den samme retten har Stortingets presidentskap.</article><article class="legalP" id="kapittel-8-paragraf-3-ledd-2">Andre ansettelser enn stillingen som revisjonsdirektør, jf. <a href="lov/2024-12-13-77/§8-2">§ 8-2</a>, avgjøres av Riksrevisjonens ansettelsesråd sammensatt etter <a href="lov/2017-06-16-67/§6/ledd/2">statsansatteloven § 6 andre ledd</a>. <a href="lov/2017-06-16-67/§4/ledd/1">Statsansatteloven § 4 første ledd</a>, <a href="lov/2017-06-16-67/§5/ledd/1">§ 5 første</a> til <a href="lov/2017-06-16-67/§5/ledd/3">tredje ledd</a>, <a href="lov/2017-06-16-67/§6/ledd/1/setning/2">§ 6 første ledd andre punktum</a> og <a href="lov/2017-06-16-67/§6/ledd/3">tredje</a> og <a href="lov/2017-06-16-67/§6/ledd/5">femte ledd</a>, og <a href="lov/2017-06-16-67/§7">§ 7</a> gjelder for Riksrevisjonen. <a href="lov/2017-06-16-67/§11/ledd/3">Statsansatteloven § 11 tredje ledd</a> om adgang til å inngå sentral tariffavtale mellom staten og tjenestemennenes forhandlingsberettigede organisasjoner om unntak fra reglene om likebehandling av lønns- og arbeidsvilkår ved innleie fra bemanningsforetak og <a href="lov/2017-06-16-67/§24">§ 24</a> om fortrinnsrett til ansettelse i staten får ikke anvendelse for Riksrevisjonen.</article><article class="legalP" id="kapittel-8-paragraf-3-ledd-3">Ansattes lønn, arbeidsvilkår og pensjon fastsettes i henhold til de avtaler og bestemmelser som gjelder for arbeidstakere i statsstilling. <a href="lov/1958-07-18-2">Tjenestetvistloven</a> gjelder for Riksrevisjonen. Riksrevisjonen kan ikke tas ut i arbeidskonflikt der staten vil iverksette arbeidsstengning (lockout).</article></article><article class="legalArticle" data-lovdata-URL="NL/lov/2024-12-13-77/§8-4" data-name="§8-4" id="kapittel-8-paragraf-4"><h3 class="legalArticleHeader"><span class="legalArticleValue">§ 8-4</span>. <span class="legalArticleTitle">Saksbehandlingen i saker om ansettelsesforhold</span></h3><article class="legalP" id="kapittel-8-paragraf-4-ledd-1"><a href="lov/1967-02-10">Forvaltningsloven</a> gjelder for avgjørelser om ansettelse, oppsigelse, suspensjon, avskjed eller forflytting av ansatte i Riksrevisjonen. Det samme gjelder vedtak om å ilegge en ansatt ordensstraff.</article><article class="legalP" id="kapittel-8-paragraf-4-ledd-2">Stortinget kan gi regler som utfyller eller gjør unntak fra <a href="lov/1967-02-10">forvaltningslovens</a> anvendelse etter første ledd, og fastsette i hvilken grad forskrifter gitt i medhold av <a href="lov/1967-02-10">forvaltningsloven</a> ikke skal gjelde i slike saker.</article></article></section><section class="section" data-name="kap9" id="kapittel-9" data-lovdata-URL="NL/lov/2024-12-13-77/KAPITTEL_9"><h2>Kapittel 9 Ikraftsettings- og overgangsbestemmelser mv.</h2><article class="legalArticle" data-lovdata-URL="NL/lov/2024-12-13-77/§9-1" data-name="§9-1" id="kapittel-9-paragraf-1"><h3 class="legalArticleHeader"><span class="legalArticleValue">§ 9-1</span>. <span class="legalArticleTitle">Ikraftsetting</span></h3><article class="legalP" id="kapittel-9-paragraf-1-ledd-1">Loven trer i kraft 1. januar 2025, med unntak av <a href="lov/2024-12-13-77/§2-2">§ 2-2</a>, som trer i kraft 1. oktober 2025, og øvrige deler av <a href="lov/2024-12-13-77/kap2">kapittel 2</a>, som trer i kraft 1. januar 2026.</article><article class="document-change" data-document="lov/2004-05-07-21" id="kapittel-9-paragraf-1-dokumentendring-1"><article class="change" data-repeal-part="lov/2004-05-07-21" id="kapittel-9-paragraf-1-dokumentendring-1-endring-1"><article class="legalP" id="kapittel-9-paragraf-1-dokumentendring-1-endring-1-ledd-1">Fra 1. januar 2025 oppheves <a href="lov/2004-05-07-21">lov 7. mai 2004 nr. 21 om Riksrevisjonen</a>, med unntak av <a href="lov/2004-05-07-21/§4/ledd/1">§ 4 første ledd</a>, som oppheves 1. oktober 2025, og <a href="lov/2004-05-07-21/§4/ledd/2">§ 4 andre ledd</a>, som oppheves fra 1. januar 2026.</article></article></article> <article class="document-change" data-document="forskrift/2004-03-11-700" id="kapittel-9-paragraf-1-dokumentendring-2"><article class="change" data-repeal-part="forskrift/2004-03-11-700" id="kapittel-9-paragraf-1-dokumentendring-2-endring-1"><article class="legalP" id="kapittel-9-paragraf-1-dokumentendring-2-endring-1-ledd-1">Fra 1. januar 2025 oppheves <a href="forskrift/2004-03-11-700">instruks 11. mars 2004 nr. 700 om Riksrevisjonens virksomhet</a>, med unntak av kapittel 1, som oppheves 1. januar 2026.</article></article></article></article></section></main></body></html>